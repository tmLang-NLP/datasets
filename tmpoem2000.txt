Sähram
Al-elwan güllerden
Galypdyr duman.
Geçen günlerimden
Ýok mende arman.
Gülleriň ysyndan
Serhoş bu asman,
Sährany diýsen-e,
Elheder-aman!
Özümi gynadym
Boldy bir çeni.
Äkit, eý, gyr atym,
Giň sähra meni.
Ýaşyl şemal deýin,
Ganatly deýin,
Gideýin, gideýin,
Sähra gideýin.
Aýlana-aýlana,
Göwnüm açaýyn.
Ýylakly ýaýlalaň
Çalyn içeýin.
Giň asmanyň aýyn
Synlap bir zaman,
Gojaňy diňläýin,
Özüm gürlemän.
Aç gujagňy, sähram,
Goýnuň çaglydyr.
Meniň ähli baham
Saňa baglydyr.
Sen maňa pata ber
Perzendiň deýin,
Seniň durşuna der
Ýüzüň öpeýin.
Bu beýik baglaram
Başlanýar ýerden.
Bu beýik daglaram
Başlanýar ýerden.
Sähram!
Synmaz örküm,
Syryň aç maňa!
Ýer ber.
Menem köküm
Uraýyn saňa!
Göwnüm
Göwnüm, göwnüm, eziz göwnüm,
Diýme muňa öwündigim.
Otuza ser uran günüm
Ahyr bildim göwündigiň.
Il derdine ters bakmadym,
Ony duşdan geçirmedim.
Goňşymyň için ýakmadym,
Hem oduny öçürmedim.
Aç bolmadym, ýöne weli,
Doklugymdan gägirmedim,
Ýigit kimin söýdüm ili,
Söýýän diýip gygyrmadym.
Ýöne şum iş gyssanynda,
Basylanda käte sussum,
Özüm däl, dost-ýarym üçin
Seni köpräk öňe tutdum.
Bu türkmeniň bahary deý
Ýaşlygymyz geçýär basym,
Il başyna düşen işden
Bizi hiç zat goramasyn.
Hakyň gözüne bakaly,
Şer iş ýerden göçer ýaly,
Ýüreklerde ot ýakaly,
Ojaklary öçürmäli.
Aglaly, bile güleli!
Myrat tapsyn maksat tutan.
Biz näm bolsak şo bolaly.
Bolsa bolýar, Eziz Watan!
Meniň aslyýetim
Meň atamda zehin ýokdy üýtgeşik,
Ýöne öz kärini ýürekden söýdi.
Gaş bilen diwalaň goşuny goşup,
Kümüşdir gyzylyň nikasyn gyýdy.
Ussahanasynda — sungat öýünde,
Meniň eziz atam edensoň yhlas,
Gerçekleň gözüne gözel göründi
Türkmeniň edaly gözelleri has.
Gupbalary şazadalaň täji deý
Gözelleriň mertebesin göterdi.
Şahyr diňe gözelligi wasp etse,
Atam gözelligiň üstün ýetirdi.
Atamyň sarpasyn saklady millet,
Olam il sarpasyn saklady geldi.
Bir elinde haýyr, birinde sungat,
Şeýdip ol Şatlygyň şahyry boldy.
Meň kakamda zehin ýokdy üýtgeşik,
Hünär däl, borjuny ýürekden söýdi.
Duşman geleninde ençe ýurt aşyp,
Ol öz takdyryny mizana goýdy.
Atamyň Şatlykdan başlanan ýoly,
Ony gazap bedewine atardy.
Oň ýeňişli başlan gazaply ýoly,
Baryp Mauthauzende gutardy.
Hemme bilýär bendilikde dert uly,
Ol şol ýerde bir ýylyny ötürdi.
Bendilikde oň görkezen mertligi,
Türkmen gerçegine şöhrat getirdi.
Kakam saglyk bilen gowuşdy bize,
Bar hesreti bilen öýüne geldi.
Bir elinde haýyr, birinde naýza,
Ol şeýdip, hesretiň şahyry boldy.
Men olardan daşa zyňylan daş däl —
Süňňümde ganlaryn göterip geldim.
Men bu gün Şatlygyň ýurdundan başlap
Gözellik ýurdunyň şahyry boldum.
Günäkäri men däl beýle wakanyň,
Özümi şu wakaň şaýady öýdýän.
Hesretin wasp edýän diri kakamyň,
Ýok atamyň Şatlygyny wasp edýän.
Gözüm düşdi
Men bu gün säher oýanyp, çykdym lälezarlyga,
Depäm üste ümmülmez gümmeze gözüm düşdi.
Bu äleme guwandym, guwandym men barlyga,
Ýylda solup, baky solmaz güllere gözüm
düşdi.
Güýzüň agras köçesinde ýaprak kowlaýar şemal,
Men onuň waspyn edipler tapmak isledim
wysal,
Ýüz sowal wysalyn tapdym, galdy ýene müň
sowal,
Sowal-jogapsyz ýören, dil bilmeze gözüm
düşdi.
El-aýaksyz, merdiwansyz bulduň göge galyşy,
Gunçalaryň açylyşy, ter gülleriň soluşy,
Tebigatyň şu ajaýyp, baş sazy çalyşy, —
Bizi üwrän sallançaga, düzlere gözüm düşdi.
El hünäri il gezermiş, aň hünäri Dünýäni!
Sen Watansyz hasap etme gonup-göçen
durnany,
Onuň üçin serhet bolmaz, ol dünýäň,
bendiwany...
Bir-birine gollar beren illere gözüm düşdi.
Eger seniň köňül içre bolmasa hoş sözleriň,
Sen ony öten ärleriň diwanyndan gözlegin,
Çünki bizden soňky döwre dikip baky
gözlerin
Biziň hoş sözlere mätäç günlere gözüm düşdi.
***
Hamala çagalyk geçmejek ýaly,
Çagalygyň kenarynda kän durdum.
Bu dünýe durşuna sowaldy maňa,
Şo sowallaň jogabyna näm berdim.
Ol şeýle kenardy, –
Beýik kenardy,
Alkymynda sorag Adasy bardy.
Aňyrsynda bolsa, başga bir beýik,
Başga bir giň kenar uzap gidýärdi.
Ol şeýle bir uzak,
şeýle çuň eken,
Ol şeýle bir beýik,
şeýle giň eken.
Çeker şatlygyny diňe göteren,
Gaýgysynam diňe göteren çeker.
Şo kenara gelip oý edip ýörün,
Ýygnap ýeňil, agyr soraglaň baryn —
...Ne bir o kenarda jogap tapdym men,
Ne bir bu kenarda jogap tapýaryn.
Ynam
Men ony goradym ýaman gözlerden,
Jalaý ýigitleriň her garaýşyndan,
Sowuk gybatlardan, sowuk sözlerden,
Tükenmez ýyllaryň gara gyşyndan.
Goradym göripleň gargaýyşyndan,
Ýakynlarymdanam goradym ony.
Goradym dostlarmyň ýylgyryşyndan,
Hiç bir zada rowa görmedim ony.
Bişişini synlap ullakan almaň,
Şol uly alma-da gorkuly garap,
Ony ähli zatdan goradym, arman,
Özümi şol gyzdan bilmedim gorap.
Han-ha, iňrik ýere ýazylyp barýar,
Bilýän, bir ýerlerde eýýäm daň atdy,
Oň söýgüsi misli bir uly derýa
Zyňylan daş bolup, ýüregme ýetdi.
Ine, syryp ýörüs köçeleň boýun,
Bir-birmiz tanaman, nobata durus,
Geliň, syr saklaman, alalyň, boýun,
Şol daşy näçämiz göterip ýörüs.
Bir jeza bar jezalaňam jellady:
Wysallaryň myrat bolmak deregne,
Adamyň eý gören, ynanan zady
Bir gara daş bolup çökýär ýüregne.
Ynamsyz ýaşamak mümkin däl, mümkin,
Ony goramaly beýni hem ýürek.
Ýöne ynamlaňňam synýany üçin,
Käte ynamlardan goranmak gerek.
***
Ýok, lukman, ýüregim hiç kime bermen,
Oň üçin pyçagny gynama, lukman!
Başga kişiň ýüregini götärne,
Derdi-azar çekerine howlukmaň!
Ony arzan alyp, arzan satmadym.
Ol maňa berilen ömrüň ykbaly.
Men ony köçeden gözläp tapmadym,
Indi bun çykaryp berärim ýaly.
Bolgusyz joşanda sesin diňdirdim,
Hak söz diýeninde erk berdim doly.
Men oňa juda kän zehin siňdirdim,
Gel-gel bun çykaryp bermezim ýaly.
Sag günüm bäsdeşim ummandy, umman,
Höwesimdi köňlüm alan ýerlerim.
Meniň bu dünýede bir baýlygym bar, —
Olam aýdyp ýetişmedik syrlarym.
Başga biri üçin gursagma kakyp,
Hakyň ýok syryma gulak asmaga.
Ýürekler diwar däl,
Oňa çüý kakyp,
Soň şo çüýden başga pikir asmaga.
Nämä degseňizem,
Degmäň ýürege,
Mydam ýürekleri sylamak gerek.
Salmaň ony başga bir del kükrege, —
Agyr düşer del syrlary götermek?!
***
Dosta näçe serpaý etseň az ýaly,
Näçe söýseň,
Şonça söýüp ýörmeli.
Ýokdur dostuň gymmady ýa arzany.
Dost dost bolar,
Şoňa janyň bermeli.
Ýöne ol janyňy almaz hiç haçan,
Şoň üçin gar,
Gyşda galanyn bilseň
Ýyrtyk jübüsinden işlige gaçan
Iň soňky otluçöp dänesi bolsaň.
Dost
Dostum mahal-mahal ýanyma gelýär,
Gürleşýäs. Gülüşýäs. Işlerimiz düz.
Ol mensiz ýeke gün oňup bilmeýär.
Men bolsa onsuz.
Meniň ähli syrym dostuma aýan.
Olam syryn gizläp, aldanok meni.
Ol meni özümden oňat tanaýar.
Men bolsa ony.
Aýrylşýas, «Hat ýazyp duraryn hökman!»
Oňa wada berýän. Ol bolsa maňa.
Soň ol maňa ýazyp durmaz beýle kän.
Men bolsa oňa.
Emma günleň biri, bilip bilmeýän,
Bu uly durmuşda bolsa maňa kyn,
Ol meň üçin başyn goýar bigüman.
A men oň üçin.
Ol maňa elmydam düşüner dogry,
Kemçiligim bilen dogramaz meni,
Ýalňyşsam darar-da goýbär dogumly.
Men bolsa ony.
Ine güýz. Ol güýz deý paýhasly barýar.
Wepalydyr. Dök ýürekde baryňy. Hawa.
Meniň şeýleräjik dostum bar!
A sizde barmy?
***
Iş üstünde tragiki ýagdaýda aradan çykan
dostum, atdaşym Gurbannazar Nepesowa.
Oýnadyp ýeserje gara gözleriň
Meň ýanyma geleniňde her gezek,
Ýazyp oturanmy görüp, diýerdiň:
«Men azar bermäýin, işlemek gerek!»
Ol gezegem şeýdip, çykdyň-da gitdiň,
Birküç sany wäşi sözüňi oklap.
Indem uzaklarda ümsüm ýatyrsyň,
Bütindünýä Ümsümligin gujaklap.
Eýýäm şu gün ýitiglerňi sanasaň,
Otuz ýaş asyr deý uzak görünýä.
Paýhaslanýas, hyjuwlarmyz köşeşýär.
Biz ýitirip düşünýäris bu dünýä.
Seniň baryp ýeten uzak ülkäňe
Otlular gatnanok, maşyn baranok.
Bu gün sen barada goşgy ýazýaryn,
Senem gelip, maňa azar bereňok.
Bu gün iňrik çöküp dagyň üstüne,
Gije göge seçeninde pişmesin,
Sen-ä gelip maňa azar bersediň,
Menem şu goşgyny ýazman geçsedim.
***
Hany, çal dutary, mähriban dostum,
Egseli, ýüregmiz atmanka gasyn,
Geçilen ýollaryň şatlyk-bagtyny,
Geçilmedik ýodalaryň gussasyn.
Egseli gussasyn ýalaňaç baglaň.
Güýzüň ýaprak bürän ýata suwlarnyň.
Egseli gussasyn, duw-ak gussasyn
Mesopotamiýa barýan guwlaryň.
Bar zat boldy: söýgi, dostluk, ýalan söz,
Büdremeler, ýasly gündür bagtly gün.
Asuda düzleriň gussasy bile
Düşündik biz manysyna şatlygyň.
Ýyllar geçdi durdy yzly-yzyna,
Has agras ýaşadyk, has agras söýdük,
Şu eziz topraga belent ynamy
Biz ähli zatlardan belentde goýduk.
Biz söýüldik, bagtly bolduk şoň üçin,
Diňe söýen güýzde gussa düşünýär.
Kim aýdypdyr pany diýip barlyga?
Ýaşanyňa juda degýär bu dünýä.
Ine, şu gözellik ýaşany üçin,
Küýsedik baharlar basymdan-basym,
Güýzüň ýaprak bürän ýata suwlarny,
Onuň ýadan ýodalarnyň gussasyn!
0***
Örän aýdyň hem çuň bir hakykat bar:
Diriler ölüpdir. Diriler ölýä.
Ýöne şol ölenler müň ýyllar ötüp,
Başga biri bolup inýär bu dünýä.
Beýle bolsa kimkä meniň geçmişim?
Şahyrmykan?
Aşykmykan?
Ýa daýhan?
Ýa ol namartmykan çyn sözden gorkýan
Hem gorkusy üçin çyn söze duşman?
Eger şahyr bolsa, meniň şygrymy
Özüm bolup menden gizlin okýandyr.
Ejiz şygrym üçin saçlaryn ýolup,
Menligine ajy gözýaş dökýändir.
Eger aşyk bolsa, söýmediklerme
Söýýän diýenime ýanyp-bişýändir.
Ol meniň ruhumyň kazysy ýaly,
Öz päkligi bilen maňa duşmandyr.
Eger daýhan bolsa toprakdan alyp,
Oňa bermeýänme tutýandyr için,
Hem onuň bir oňat dilegi bardyr
Topraga bir tohum atarym üçin.
Indi bu ýaşlygam ötüşip barýa,
Etsemim bar bolsa, boldy bir çeni.
Gije-gündiz şahyr, aşyk hem daýhan
Depämden seredip goýmaýar meni.
Dünýede çyn sözüň sarpasyn saklap,
Çyn söz üçin özüm ederin gurban.
Ýazaryn, söýerin, tohum seperin.
Razy bolar
Şahyr,
Aşyk hem Daýhan.
Ölsem, dogry sözüň şol duşmanyny
Inkär eden — meni öper bu ýerim,
Müň ýyl ötüp, ýene döräp, şol şahyr.
Aşyk, daýhan bolup dowam ederin.
Yzyma seretsem, bir giden umman,
Öňüme seretsem, bir giden umman.
Geçmişiň öňünde uly bergim bar.
Geljegiň öňünde uly bergim bar.
Erk hakynda goşgy
Hemme bilýär — erki bolýar her kimiň.
Meniňem paýyma birisi düşdi.
Göwnüne degmezdim lälik erkimiň,
Şoň üçin aldy-da, daşyma geçdi.
Günäsizmi ýa-da günälimidi,
«Ýör» diýse, yzyna düşäýmelidi.
«Mün» diýse, säginmän münäýmelidi.
«Düş» diýse, säginmän düşäýmelidi.
Gijeki peýdasyz oturlyşyklar,
Maňyzsyz jedeller, manysyz sözler,
Edilýän gybatlar — «opurlyşyklar»,
Akyllysyraýan akylsyz gözler, —
Syzdym: bulaň bary gerekmez zatdy,
Peslikdigini-de örän berk syzdym.
Ýöne erkim weli, diýseň bezzatdy,
Erkim bardy, emma ýene erksizdim.
Syzdym şu erk bolsa ruhum, serimde,
Bu durmuş, bu wagtyň manysy bolmaz.
Ýazylmaz ýazyljak setirlerim-de,
Okap biljek dessanlarym okalmaz.
Munuň özi şum düýş görüp uklama,
Munuň özi diňe boşluga elter.
Agşamky haýp geçen minutlaryma,
Şeýdip başym ýaýkap ökünýän erte.
Emma agşam ýüregimde tirpildi,
Otyryn. Göz welin, şol penjirede.
Ine, barmak aýna kakýar; tyrkyldy,
Men gidýärin boş dünýäme ýene-de.
...Men ahyr oturyp hyýala batdym,
«Nätmeli? Bu lälik erki nätmeli?»
Az ýöräp, köp ýöräp bir pikre ýetdim:
Ony it ýenjenden beter ýençmeli!
Men ony tutdum-da, daňdym erige,
Soň erikden çygly çybyk kesindim,
«Ilkinji urgyny haýsy ýerine
Eçilsemkäm» diýip, esli kösendim.
Wagtym az bolsa-da, bolsa-da iş kän,
Bar işimi taşlap urdum men, urdum.
Urdukça urmaga açyldy işdäm,
Urdukça beýgeldi, güýjedi ruhum.
Ony tertip bilen alty gün saýdym.
Wagt bolupdyr hezil edinerçe-de
Özünden gidenne düşünip aýdyň,
Boşatdym bagyndan ýedilenjide.
Boşatdym özümi halymsyraýan
Erkimiň öňünde çöken duýgudan.
Manysyz bolsa-da manylsyraýan
Şowsuz oturşyklar, şowsuz söýgüden.
Salam berdim bu durmuşa täzeden,
Birden wagtym many bilen gaplandy,
Bir wagtlar garşy çyksam näz eden
Erkim urgularda mäkäm taplandy.
Eger günleň biri tozadyp çaňyn,
Bir boş dünýä çagyraýsa erkiňiz,
Erk tapyň siz şeýle erki daňmaga
Soňra taýak bilen beriň merkini.
***
Boldy.
Besdir.
Hol deräniň göwsünde
Özüme ümsümje çadyr guraýyn
Säher-säher agras şemal öwsende,
Ýadan ýüregimi şoňa gereýin,
Ýataýyn, turaýyn belli bir wagtda.
Belli wagty iýeýin men naharymy.
Şäherden,
goh,
aladadan uzakda,
Ýok zat üçin getirmäýin gaharmy.
Howlukmaýyn.
Söz bermäýin hiç kime,
Öýüm çetde — hiç bir zady bilmäýin.
Düme oýlanaýyn,
Ýaşaýyn düme.
Gaty aglamaýyn,
Gaty gülmäýin.
Şygyrlar ýazaýyn şemal barada.
Gussajygmy ulus-ile sözläýin.
Iňrik bilen gün ýaşary arada
Ýaş bolsamam,
Gojalygmy gözläýin.
Indi näçe ýyldyr, şu hyýal mende
Toprakda nem ýetmez tohum deý ýatyr.
Ýöne çadyram ýok deräň göwsünde,
Öýümem çetde däl.
Merkezde otyr.
Gaty aglaýaryn. Gaty gülýärin.
Elmydama howlugýaryn bir ýere.
Söz berýärin,
Haýyr etjek bolýaryn,
Maňa galamyny beren illere.
Iň zerur sözleriň yzynda selpäp,
Büdreýärin.
Ýykylýaryn käýarym.
Öz şemaly bilen ýüzümi ýelpäp,
Şonda maňa medet berýär diýarym.
«Arma!» diýýän işe gümra daýhana.
Ýyndam otlulara elim bulaýan.
Bag astynda duran iki juwana
Özümkiden oňat ömür dileýän.
Şeýdip ýaşap ýörün,
Il bilen ätläp,
Il bilen deň çapyp ýyndam atymy
Hemem käte
Misli düýş kimin ýatlap,
Çadyr hakyndaky rowaýatymy.
«Halas ediň»
Beýgelmek üçin däl — dag boljak boldum
Barha köp synladym dagyň ýüzüni.
Çünki, ol uzakdan ýetirdi maňa
Bir bendäniň: «Halas ediň!» sözüni.
Kim ol bende?
Haýsy darda asylýar?
Bogýar ony haýsy deňziň buzlary?
Ýatsam-tursam rahatlyk berenok
Ýüregimde: «Halas ediň!» sözleri.
Gözlerimi açdy asyryň güýzi,
Haýyram, şer işem açdy gözümi.
Meniň galamymam antenna meňzäp,
Tutdy durdy «Halas ediň!» sözüni.
Bagtly boluň, bagtly boluň, adamlar,
Ýöne bagt gözüňizi tutmasyn.
Şindi känkä «Halas ediň!» ýaňlary,
Bagt sizi körem,
Kerem etmesin.
Şu jedelde goýup biljek başymy,
Şol ýüregi ýag baglandyr bireýýäm,
Eşitmeýän bolsa «Halas ediňi!»
Bu çetinden,
O çetinden bu dünýäň!
Halas boluň, esgilerden, doklukdan.
Şum adamdan, köçeleriň itinden.
Halas boluň, ähli artykmaçlykdan,
Ýöne halas bolmaň «Halas ediňden!»
Tylla balyk
Bardym kenaryna bulanyk derýaň
Atdym girdabyna mekir çeňňegi.
Irizdi gowgasy gowgaly dünýäň,
Gazandym men diňe gysyr emgegi.
Galkan kimin gat-gat edip tolkunyň,
Derýa menden baýlygyny gizledi
Çeňňek açyp däli derýaň gulpuny,
Meniň arzuw-hyýalymy gözledi.
Çeňňege ildirip derýaň baýlygyn
Kenara çykardym, synladym durdum,
Tapabilmän şol arzyly balygym,
Men olary ýene suwa goýberdim.
Agdardym, düňderdim derýa şalygyn,
Aw oňmady, gaýtdym yzyma bakan.
Sen haýsy suwlarda, tylla balygym?
Ýa bireýýäm tutup goýberdimmikäm?!
Ýaşlyk
Gazaply kazy deý, mydam başymda
Sagat çot kakyp dur şyk-şyk-şyk.
Düýnüň özem garaşýardym ýaşlyga,
Bu gün bolsa, geçip barýar şo ýaşlyk.
Bir zada düşünýän:
şowhunly günler
Al atymy çapyp ýören haladym,
Öňümden çykana gül ýaşlygymy
Hormat edip, sowgat kimin paýladym.
Jomartlygym üçin «sagbolsunlara»
Ýüzüm göge tutup göçer ýörerdim.
Ýaşlygymy gerekmejek dostlara
Hem boş söhbetlere seçer ýörerdim.
Öwgülerden humar bolup, gijeler
«Alyň!» diýip, kişiň gapysyn kakdym.
Ýaşlygmy gül edip, jomartlyk bile,
Söýmeýän gyzlarmyň döşüne dakdym.
Men ony boş gijelere paýladym.
Men ony
Boş gürrüňlere paýladym.
Ine, bu gün uly döwletden galan
Köpüklermi ahmyr bilen sanadym.
Neçün beýle bolýar? Ilki ýalňyşyp,
Soňra ökünç bile egilip ýörüs!
Jaýymyzy çilim çekip, tüsseläp,
Soňra tüssämize bogulyp ýörüs!
Ah, bu gün säherem şeýle bir çytyk,
Bolaýmagy mümkin tüýs ýagyşly gün.
Ýaşlygymyz ýitirenok hiç zady,
Biz özümiz ýitirýäris ýaşlygy...
Şöhrat
Şöhrat näme, bilemok,
Ýaşap ýörün dünýäde.
Gözüm açyp görenim
Şu zemindir, şu asman.
Gelin geldi uz ýaşynyp,
Elinde tylla bada,
Maňa oňat sözler diýdi,
Saçym sypap bir zaman.
Men oňa bar git diýdim,
Işiň bilen bol diýdim.
Işim başymdan agdyk
Galamym iş küýseýär.
Ol gözüni güldürdi.
Gel, goýnuma dol, diýdi,
Beýle gelin saňa aşyk
Bolup gezer niçezar.
Seniň saçyň sypaýyn
Öpeýin gül ýüzüňden.
Doý sen meniň näzimden,
Entek, entek pursat bar.
Tüweleme, işläbildiň,
Il ruh aldy sözüňden
Indi saňa meň goýnumda
Humar bolmak ýaraşýar.
Onuň otly gözlerine
Bakdym — ine aşyk men!
Ýöne erkim jemläp şonda
Bar duýgymy otladym.
Bar, git, diýdim, sen örteme,
Kowdum ony işikden,
Emma zaňňar maýa gelin
Penjireden ätledi.
Köňül şu gün geplemese
Aýt ahyr, joşsun haçan?
Geçer gider diýýärin
Deň-duşlarym deňimden.
Tüýs bihaýa gelin eken
Ýedi derýaň suwun içen,
Men-ä ondan gaçyp ýörün,
Olam mydam öňümde.
Tüýs men diýen ýaşymda men,
Goşguçy men, aşyk men.
Kärim şeýle, gyzlary
Wasp etmeli misli bagşy.
Ýöne beýle bihaýany
Görmändim men şu güne çen,
Şol gelin meň ygtyýarym,
Erkimi almasa ýagşy.
Şadyýan gün
Aý ýöne,
Keýpine hoş salam ýollaýan Güne,
Keýpine aýdym aýdýaryn,
Tanyşlyk üçin däl —
Gyzlara duşsam,
— Salam keýgim — diýip geçýän keýpine.
Garagol çagany guş deý göterip,
Mündürýärin sazdan doly kelläme
Suwa daş zyňýaryn bökýär, oýnaýar
Ýeri, şol suwa daş zyňamda näme.
Dükanlaryň witrinasy enaýy,
Dükana dykylyp girýärin, ine,
Soraýaryn onuň-munuň bahasyn.
Satyn almakçy däl,
Ýöne keýpine.
Guşlaram baglarda jagylda-jugul,
Ýollarda baglaram guşlary bilen,
Bu täsin gün ýaýnap otyr enaýy,
Keýpine,
Keýpine,
Ýöne keýpine.
Çaga ýaly bu arassa asmana
Kelläm degip,
Owaz edýär keýp bile.
Onsoň neneň Saturnyň halkasyn
Şlýapa dek geýmejek sen keýpine.
Seni söýdüm...
Seni söýdüm. Söýüp bir gez beýgeldim.
Seni söýdüm. Has giňedi bu dünýäm.
Öz ýeňles gylygma gazaply boldum.
Öz durmuş ornuma indi düşünýän.
Adamlara has ynamly garadym
Ýeňiş bilen tamam boldy gözlegim.
Kyn pursatym medet berdi kalbyma,
Jadyly däl — seniň ynsan gözleriň,
0«Kim men?» Jogap tapman şu günlere çen,
Seni söýüp, kimdigimi bildim men,
Ýeňil gopdum başyňdaky öýme dek,
Diýdim: «Ejiz bu dünýäde söýmedik!»
Seni söýüp, göz ýetirdim bir zada:
Kynçylyk ýok,
Ejizlik bar dünýäde.
Şanyňa ýazylan liriki setirler
I
Sen erkin bol!
Säher-saher saçyň ýaý!
Sen şat bolsaň, gözüňden nur saçylýar.
Aç sen oňat kitaplaryň sahabyn
Bil ýagşylyk, ýamanlygyň hasabyn.
Edepsiz sözüme öýkele sen, ýar,
(Käte size öýkelemek ýaraşýar).
Sen erkin bol!
Pikriň, duýgyň, ezýetiň,
Ýokarda ýyldyzyň, ýerde gözýetim.
Hemmesi diňe bir özüňki bolsun,
Diňe bir, diňe bir özüňki bolsun.
Sen erkin bol,
Soňky günüňe çenli,
Isle ýigren, isle-de söý geçenňi.
Çüňki birdir asman
Milliarddyr asman
Çüňki erkli güni bagtlydyr ynsan.
Sen erkin bol,
Bir gün ýaşama şowsuz!
(Hudaýam bar bolsa, seni ýalkasyn)
Ýöne mydam inçe biliňde bolsun,
Meniň gollarymyň mäkäm halkasy.
II
Bu zatlary oňarýarsyň neneňsi?
Ýogsa pikriň şeýle bolmakda-da däl.
Jaýa girseň, jaýyň içi birgeňsi,
Çyksaň, oňat dünýä, dünýä däl hyýal.
Täsin sesiň, gunça meňzeş sözleriň,
Seniň näzikligiň çäksiz göwrümi,
Sürme çalynmadyk tämiz gözleriň,
Mar saçlaryň nagyş kimin örümi! —
Sen pikir edeňok bular barada,
Bular öz-özünden bolýar-da gidýär.
Ýasama ýüz, ýasama söz arada.
Gezemsoň bilýärin gadryňy, dildar!
Men seniň sarpaňy saklaýan gaty
Oň üçin ýigitler gyýa bakmasyn,
Näziklik ýönekeý bolan pursaty —
Hudaý saklasyn!
Özümden soraýan: «Neçün, nämüçin
Sözlemeli dälmiş ýürek joşundan»
...Men şindem duýgymy açardym weli,
Gorkýan duşmadyklaň gözde ýaşyndan...
III
Sen otyrkaň, gaşym çytsam eger-de,
Sada ýaman sözler diýsem käýarym,
Sen umytdan gaçyp, galmagyn derde,
Men juda söýýärin, juda söýýärin.
Wokzal diňe duşuşyklaň ýeri däl,
Wokzal adamlaryň aýralyk ýeri.
Giderin
Hem uzak aralyklardan,
Aýralykdan seni ýeňip gelerin.
Iňrik ýere çöküp, ýakylsa çyra,
Saçyň sypamaga degmese elim
Seniň özüň düşünmeli ahyry,
Meniň başga yşga düşenmi, gülüm!
Ýürekde aýdym kän.
Elde az olar,
Aýdymym ýok il ýüzüne tutarlyk.
Seni unudýaryn.
Öwürme ýüzüň.
Düşünýärin — şunuň özem ýeterlik,
Ykbalyňa aglama sen gijeler.
Şol yşkym baglapdyr sypabilemok.
Gülüm düşülen ýol agyrdyr agyr,
Indem ondan asyl-asyl dönme ýok.
Dönme ýok şol yşkyň keçjallygyndan
Oň ýürege berýän melamatyndan,
Iňňe bolup bagra batan sözlerin
Dünýä çykyp eşek keramatyndan.
Gabanjaňlyk etme asyl yşkyma,
Senem sakla şol yşkymyň sarpasyn.
Çagamyň saçyny sypalan elleň
Gelip meniň saçlarymy sypasyn.
Häzir bolsa gije çene barypdyr,
Ownuk aladalaň unudyp baryn.
Meniň gaýragoýulmasyz işim bar,
Sen ýatyber, özüm seni oýaryn.
IV
Saňa goşgularmy okap berýärin,
Sen diýýäň nazarňy dikip nazara!
«Ýeri, nämä gerek şu zatlaň bary,
Başga zat kän ahyr ýazyp-bozara».
Söýgi setirinden çemenlik ýygyp,
Ýazýaryn. Men diňe şo bilen diri.
Bagtly bir özüdir öýtmesin ýigit,
Şahyrlaram bagtly bolýar ahyry.
***
Geçmen seniň üçin ýagyşdan, ýelden,
Ýagyş saçyň ýuwýar, şemal daraýar.
Bu asmandan geçmen, geçmerin gülden,
Çüňki gözleň gül asmana garaýar.
Gözüm baky gurban mawy belende,
Söýgim üçin ondan düşmerin jyda.
Biziň söýgülermiz belent bolanda,
Ýüreklerimizden islemez pida.
Goý nur ýagsyn — gunça-gülleriň deri,
Gün nuruna gark bolsun obalar.
Seniň üçin hiç dünýeden geçmerin,
Geçsem söýgimizden geçdigim bolar.
***
Eger seni özüm döreden bolsam,
Hyýalymda, arzuwymda her günüm,
Näçe jan etsem-de, hyjuw etsem-de,
Seni beýle söýüp bilmezdim, gülüm.
Eger seni özüm döreden bolsam,
Bolmazdy söýgimiň gizlin manysy.
Ähli zat meň üçin bolardy aýan —
Söýgiň ajap syrlarynyň barysy.
Sen, gülüm, meň üçin täsin bir dünýä,
Ony täsin edýän syrly duýgudyr.
Söýgi diýmek — şo duýgynyň manysyn
Düşündirmek kyn bolanda söýgüdir.
Düşündirip bolýan zatlaň barysy
Söýgi däl, biz muny ozaldan bilýäs.
Söýgi — galaryndan beýikdir, beýik,
Söýgi — boýlaryndan çuňurakdyr has.
Şonuň üçin seni döreden bolsam,
Hyýalymda, arzuwymda sünnäläp,
Gijeler hesretden syýa dönerdim,
Ýazardym hesretden gije-gündizläp.
***
Çykanmyzda obamyzyň çetine,
Al şapakdan ot alypdy bar zemin.
Men özümiň nirdedigim bilemok —
Barýaryn seň bilen birleşen kimin.
Üşedýändir öýdüp çyg damjalary,
Otlar seniň aýagyňa dözenok.
Assa öwsüp geçýär duşuňdan şemal,
Timar beren saçlaryňy çözenok.
Begres donuň nagyşlary enaýy.
Gara saçyň örümi deý keşde ýok.
Nurlanyp barýarsyň elwan şapakdan,
Gül gülmi, sen gülmi — bilip bilemok.
Ýer ýermi, biz ýermi — bilip bilemok,
Çüňki hemmeje zat şeýle bir gözel.
Göwnüňe bu şapak, arassa dünýä
Sygmajak bolup dur dumanly göze.
Biz ikiçäk bütin ýeriň ýüzünde,
Eýýäm gündogardan gün göge galýar.
Aramyza düşse düşsün adamzat,
Ýöne ýeke adam düşmese bolýar.
***
«Birkemsiz gözel ýok» diýenmişinler,
Belki, şol gözelem däldir birkemsiz.
Belki, iş edende ýokdur usuly,
Belki-de, özüni söýýändir çensiz.
A sen weli, ýöräp barýaň şadyýan,
Göni bakyp adamlaryň ýüzüne,
Tur, otur sen, kitap oka, suw daşa,
Sen mydam ýeke-täk meniň gözüme.
Sen gözel däl, sen köpleriň biri sen,
Sen gözel däl, sen ömrümiň ykbaly.
Bolubersin gözelleriň ýetmezi,
Sen gözel däl, kemçiligiň bor ýaly.
***
Hiç düşünip,
Hiç düşünip bilemok.
Bu ýerde bir hili bulaşyklyk bar.
Men «bar» diýsem, «ýok» diýjegne şübhe ýok
Men ýagyşy söýýän,
Oň söýýäni gar.
Dört diwardyr
Üçegimiz bir biziň,
Emma ol şonda-da etmeýär müýni.
«Men gaýkyny söýýän, sen kimi?» diýýän,
Ol arkaýyn jogap berýär:
«Küýkini!»
Diýýärin «Sen bilgeşleýin edýärsiň,
Çigişdirýäň aradaky düwüni.»
Oň gözlegi towuklaryň arpasy,
Men söýýärin ýöne arpa suwuny.
Hiç düşünip,
Hiç düşünip bilemok,
Ötjek pikirimiz bir ýere gelmän
Bolmajak bolanda bolmaz ekeni
Ol-a meni söýýär!
Men ony söýýän.
***
Söýgim — juwanlykda açylan gunça,
Söýgim — kämillikde mäkäm diregim.
Ýalňyşyň, näz ediň,
Ýeke dilegim,
Söýmäň meniň goşgularym boýunça.
Söýüň säherleri täzeden açyp,
Söýüň bar ýürekden,
Söýüň wepaly.
Söýüň —
Ynsan ogly şunça ýol geçip,
Sizden öň söýüşip görmedik ýaly!
Aýralyk pursady
Sen gitdiň.
Şo pursat boşady ruhum,
Hemme zat manysyn ýitirdi birden.
Şatlygym galmady, bagtym galmady,
Şo pursat bar zady uçurdy serden.
Daglarym peseldi baglarym bile,
Şemalym sowulyp duşumdan ötdi.
Boşap galdym misli gaşsyz diwala,
Okan kitaplarmyň manysy ýitdi.
Hatda öz ruhuňam aldyň-da gitdiň;
Göz, gaşyň, egniňi gözden salamok,
Ýöne olaň baryn öňki bolşy deý,
Seniň syratyňda jemläp bilemok.
Çasly çeşmelerim akýar tersine,
Tersine ýaňlanýar aýdymym-sazym.
Seniň barlygyňdy — meniň baýlygym,
Bir pursatda garyp galdym, ezizim.
***
Sen geldiň-de,
Garyp köňlüm baý etdiň.
Ýöne,
Nämüçindir,
Ynjalygym ýok.
Sen maňa bagt berdiň örän ullakan,
Ony nädip gorajagmy bilemok.
Ýöne
Säher-säher bagtymy öpüp,
Görýän öz-özümi seniň gözüňde.
Herhal, ýolda ýatan daş däl ekenim,
Artyk däl ekenim ýeriň ýüzünde.
***
Menem söýdüm söýülmedik juwany,
Menden başga bagtly baryn bilmedim.
Ýöne mydam Aý astynda dostlarmyň
Söýgi hakda söhbetini diňledim.
Menem bagtly boldum ýagty dünýäde,
Menden başga bagtly baryn bilmedim.
Ýöne ot başynda dünýäni undup,
Bagtlylaryň söhbetini diňledim.
Ýok, men muny bilgeşleýin edemok,
Adamlara gulak asman bilmedim.
Begendim, gynandym, söýdüm, ýigrendim,
Elmydama özgeleri diňledim.
Indi bilenimden ýazýaryn aýdym,
Öz-özümden monça bolýan, ýeňleýän
Ýöne sähralara çykamda, ýene
Özgäň düzen aýdymyny diňleýän.
***
Edil düýn ýalydy.
Ýaňy ýalydy,
Sagadyň dillerin rehimsiz towlap
Seň ýanyňa duşuşyga barýanym
Ädimlerim bilen elhenç sakawlap.
Paýtagtyň asuda köçelerinden
Kä öňe ýörärdik, kä yza bakan.
Şemal össe, tolkun atar durardy
Sypaýy köýnegiň, sypaýy ýakaň.
Bu ýerde hiç hili düşünmezlik ýok,
Belki, şeýle bolmalydyr bu zatlar.
Sen saga sowuldyň,
Men bolsa çepe.
Seni ençe ýyllap çykardym ýatdan.
Ýöne agşam bir düşnüksiz gam bile,
Gitdim şol duşuşan ýermize bakan,
Tolkun atdy göz öňümde ýene-de
Sypaýy köýnegiň, sypaýy ýakaň.
Birden ýüregime çümdi-de gitdi
Iňňäň ujy ýaly rehimsiz ünji, —
Seň bilen duşuşyp bilmänime däl
Seň ilkinji söýgim bolanyň üçin.
Çigrek güýz agşamy haýal barýaryn.
Öçügsi ýyldyzlar öçüp asmanda.
On bäş ýyl! On bäş ýyl!
Ýaňy ýalydy!
Bir damja şor ýaşym gaçýar asfalta.
***
Sen hakda oýlara batanymda, gel!
Çöl egne gök donun atanynda, gel!
Ak topugňy gizläp, uzyn köýnekli
Garrylar-gurtular ýatanynda, gel!
Başga-başga zatlaň oýun edýärkäm,
Bir pursat ýadymdan çykanyňda, gel!
Men seni ýagyşdan, ýelden goraýyn,
Gara oý-pikirleň süteminde, gel!
Şadyýan bol, gam çek ýazu-gyşlarda.
Gök gürläp, ýyldyrym çakanynda, gel!
Ýöne mydam meni saňa duşuran —
Seni maňa beren Watanymda, gel!
***
Günlerimiz,
Ömürlermiz ötinçä
Merjen dänesi deý düzülmelidir.
Söýgüde
duýgular bolmaly inçe,
Çala galplyk etseň, üzülmelidir.
Söýginiň derdine hormat goýmaly,
Şo dert bilen önýär tämiz duýgymyz.
Biz
elmydam
hesret çekip söýmeli,
Degýän bolsa şol hesrete söýgimiz!
***
Artyk hereketler, ýeňles gylyklar
Ýaşlyga kadadyr, näzdir kereşme.
Ýuwaş-ýuwaş sen olardan saplanyp,
Durlanyp barýarsyň misli bir çeşme.
0Sen kimin gözele duş gelen ýigit
Şowsuzlyga, gussa ownuk zat diýer.
Seniň gözden gaçan şadyýan ýaşyň
Almaň ýaňagynda uka batan der.
Seniň söýgiň äpet daragt deýin
Ýüregime kökün çuňňur urupdyr.
Birdem gama batyp, egilse başyň,
Kökler ýüregime yza berip dur.
Bir gün garylsam-da mele topraga,
Sowurman söýgiňi tupana, ýele.
Seniň söýgiň hiç guramaz kökleri
Ýaýrar bu zemine ýüregim bile.
***
Ýene howa garalyp,
ýagyş çisňäp başlady,
Leýlisaçlar eda bilen
saçlaryny çöşledi.
Beýle pikir etmändim men
bu golaýda, bu çakda,
Birden agyr oýa batdym
ölüm hakda, sen hakda.
Oýa batdym: ýoklugymda
öňküsi deý ýagar ýagyş,
Gunçalaň agzyny açar;
aýnamyza çeker nagyş,
Dag tarapdan taýyp geler
ýaşyl şemal, näzik şemal.
Niçik oýa batarsyň sen
meniň ýoklugymda şo hal.
Geldi şonda göz öňüme
bir perişan halyň seniň,
Edil şunky howa ýaly,
syýa ýaly şalyň seniň.
Hesretiň gara deňzinde
gark bolup ýörüşiň seniň
Mensiz galan bu dünýäni
dowzah deý görüşiň seniň.
Diýdim şonda öz-özüme:
«Eý, ýok zatlaň pikrin eden,
Heý, ýary şu halda taşlap,
gidip bormy bu dünýeden?»
***
Maňa —
seniň gözleriňden gitme ýok.
Maňa —
seniň sözleriňden gitme ýok.
Düşün, bu dünýede soňky güne çen
Seniň şatlyk hem gussaňa bagly men.
Seniň ýüpek gijeleňden gitme ýok.
Seniň aýdyň gündizleňden gitme ýok.
Bu garagol jahyllykdan giderin,
Ol hasaly gojalykdan giderin.
Çünki men olardan gitmän bilemok,
Emma seniň ykbalyňdan gitme ýok.
Men zemin.
Sen bolsa ullakan asman.
Saçyňy nur edip üstüme dökýäň.
Emma, düşün, läläm, şeýle gün dogar:
Saçlaryň gar bolup üstüme ýagar.
Şonda ak saçyňy sylyp ýüzüme
Gararyn belentden ýeriň ýüzüne.
Men bir gyzda gözleriňi görerin,
Men bir gyzda sözleriňi görerin.
Şapakda görerin — ýaňagyň alyn,
Gijede görerin — ýaňagyň halyn.
Synlap ýapraklaryň ýüzünde derin,
Onda seniň gözýaşyňy görerin.
Zemin aýlanyp dur,
Oňatlyk örän!
Hiç bir güýje oň ýoluny tutma ýok.
Dünýäň her gülünde men seni görýän,
Şonuň üçin bu dünýeden gitme ýok.
***
Sen örtenme aýralykdan, ezizim
Bilýäň ahyr gylygyny kärimiň.
«Şol gidişi, köwlenmeýär öýüne,»
Diýip, alyp durma öýüň tärimin.
Men ýetmän ölmerin seniň ýanyňa,
Bararyn ajalyň syrtmagyn kertip.
Senden näçe menzil daşlaşan bolsam
Şonça-da seň bilen ýaşaryn artyk
Gyzlaryma
Dört gyzym, dört nury didäm,
Gulak goýuň sözlerime:
Dört ogul deý, dert iner deý
Kuwwat beriň dyzlaryma.
Biriň ýazym, biriň arzym,
Abadym, säherim meniň.
Dört diregim, dört pasylym,
Baryňam baharym meniň.
Dört pasylym, dört diregim,
Gündiz günüm, gije aýym.
Size giň dünýede abraý
Miýesser etsin ylaýym.
Namartlar kä mert ýigde-de
Nahak ýere şyltak atar.
Ýöne welin, gyz halkyna
Olaň sözi has köp ýeter.
Emma, biliň, buýsançlylaň
Utdurany ýokdur heniz.
Lak atylar ýeňleslere,
Hormatlydyr edaly gyz.
Durmuş guruň, ylalaşyň
Ýöne ara düşen söze
Orun berip köňlüňizde
Dyzap durmaň öýüňize.
Ýigit kimin, bir är kimin
Iliň-günüň hoşy boluň.
Adyňyz-abraýyňyz bilen
Bir hataryň başy boluň.
Oguldan ýanyp ýörenler,
Çeke-çeke ahy-zary,
Diýsin sizi ýüze sylyp:
«Wah, gyz dogsa bolmaýarmy!»
Yhlas bilen dileýärin
Ýüze sylyp günüm-aýym.
Size giň dünýede abraý
Miýesser etsin ylaýym!
***
Bu neneňsi geň gylyk?
Nirden gelip ýolukdy?
Ondan gaçyp nirede,
Nä deşige sümmeli?
Ine, agşam nätanyş
Meniň gapymy kakdy,
Göwnüme, şoň kisesi
Kesgir mawy gamaly.
Ýel şuwlaýar daşarda,
Gelip urýar penjirä,
Misli kepen gunduz gar —
Ýerde ýatar niçezar,
Heý, gün bormy mundanam,
Ýürek düşüpdir penjä,
Şol gazaply gara penje
Ezýär ony, mynçgaýar.
Çyrany söndürsem birden
Goýy tümüň içinden
Gaplap alýar daşymy
Egri-bugry geň ýüzler.
Aýdyň ahyr, haçana çen,
Haçana çen, haçana çen,
Maňa bakyp iýjek meni,
Görülmedik wagşy gözler?
Bu nämäniň alamaty
Ýadawlykmy ýa jezamy?
Ol gözler nä gözleýär,
Näme olaň maksady.
Çekip çydar ýaly däl,
Bu düşnüksiz yzany.
Halasgärim, diregim,
Basymrak daň atsady.
Gijeki myhman
Tümüň ýary penjirämiz kakyldy
– Salam!
– Salam. Kim borsuňyz, eý daýy?
Myhman jogap berdi örän akylly:
– Menmi? Ajal.
Has dogrusy — Ezraýyl.
– Gaty oňat.
Geliň, geçiň, oturyň.
Size haýsy gerek: kofemi ýa çaý?
– Maňa, gowsy, boş çüýşejik getiriň.
Ol seniň janyňy saklar örän jaý.
– Bagyşlaň:
Siz ýalňyşýan-a dälsiňiz.
Meniň keselim ýok. Özümem juwan.
Belki, jaý nomerim ýalňyşansyňyz,
Men-ä, walla, hiç düşünip bilmeýän.
– Ýok, men jaý nomerin ýalňyşamok, ýok,
Men geldimmi — boş gitmäni halamok.
– Bilýän, ýöne meň ölesim gelenok,
Janym sagat, durmuşymdan nalamok.
– Sen ilk-ä aglama, soňam aldama,
Aldawyň köp bolsa, jezaňam artýar.
Onsoňam bilip goý, her bir adama
Meniň saýlap-seçen bir perişdäm bar.
Ine, seniň diýen sözleň barada,
Seredip gör, şunça fakt gowuşdy.
– Niçik? — diýip sorajakdym, şobada
Bir kitap gütüläp öňüme düşdi.
Kitaby agyz däl, göz bilen iýýän,
Düşünýän, arada bar ullakan syr:
Ýokarsynda meniň adym, familiýam,
Iň aşakda bolsa «Ezraýylneşir».
Ýüregimde zat galmady hemleden,
Şo pursat ajalym ýakyn göründi.
Bu iş meniň bir kitaba jemlenen
Ölüm hakyndaky goşgularymdy.
– Ine, indi bildiň gerek, ýaş ýigit,
Neçün gelenimi tünüň ýarynda.
Seniň ahy-nalaň ýüregmi iýip,
Ýer tapmadym tünegimiň töründe.
Şatlykdan, begençden, ýaşlykdan ötüp,
Siz nämüçin beýle hala düşdüňiz?
Beýtmäň ahyr, işim özüme ýetik,
Meniň halys ýüregime düşdüňiz.
Juwan halyňyza gojadan beter
Çekýärsiňiz bu dünýäniň ahyny.
Her kimiň mütdedi wagtynda ýeter,
Siz bir entäk azar bermäň ahyry.
Wasp ediň ýaşaýşy, beýik şatlygy,
Gözelleriň elden ýeňil öýmesin.
Ýat ediň ölümi — çyn berbatlygy,
Wasp ediň çagalaň säher deý sesin.
Eger, walla, erkim bolsa özümde,
Taşlap şu kärimi allaowarra,
Ýaşardym şadyýan ýeriň ýüzünde,
Guwanyp ýaş ýigit, gözeldir garra.
Meň baran ýerimde ýatýar şagalaň,
Aýdym aýdylanok, çalnanok dutar.
Eger adam bolsa Allatagalla
Meni beýle jeza etmezdi duçar!
Birden onuň gözlerine ýaş gelip,
Bolşy meniň jigerimi daglady.
Hasratdan müzzerip,
Bir gysym bolup,
Titräpler ykbalyndan aglady.
Dözmedim men ol pahyryň halyna
Kärini unutdym bu şum apatyň.
Emaý bilen baryp onuň ýanyna,
Onuň bedibagt başyn sypadym.
Diýdim: — Besdir, bozulma sen ýaşuly
Men-ä asyl höwrügäýdim seň bilen!
Köne ülpetler deý, köne dostlar deý,
Onuň bilen hümürdeşdik daňa çen.
– Äý — diýdi — bolsa-da aralarmyz daş
Içimi bir dökeýin diýip gaýtdym.
– Bir gören tanyş bor, iki — garyndaş
Kyn günüňde geläýgin — diýp aýtdym.
– Ýamanlyga duşmaweri ylaýym.
Derdim egsiläýdi diýen sözüňden,
Siz bir işli adam.
Zyýan bermäýin.
Işläň! — diýip,
Sumat boldy gözümden.
***
Giderin, giderin,
Uzakdyr ýollar,
Söýerin. Işlärin.
Aglap-gülerin.
Kim men? Näme
Gadym dünýäň ýüzünde?
Men bulary ölemden soň bilerin.
Aýagymy düzdüm döwrüň aýagna.
Sesine ses goşdum beýik döwrümiň.
Bir aladam; näçe sahap bolarka,
«Saýlanan günleri»
Ýaşan ömrümiň?
Men özümi aýamadym hiç ýerde
Men özümi aýamadym hiç ýerde,
Gaýgyda, hesretde, şatlykly günde
Aglamda geň galdy terkidünýäler,
Bagtlylar geň galyp bakdy gülemde.
Söýemde şeýle bir ýürekden söýdüm,
Onuň bir öýjügnem boş goýmadym men.
Adam söýsem, kimligine garaman
Söýdüm üstünligi, ýetmezi bilen.
Maňa bolsa «beýdip ýörme» diýdiler,
«Seniň bu bolşuňa diýerler tentek.
Sen entek ýaş ahyr, saňa gor gerek,
Seniň bar geljegiň öňüňde entek.»
Men özümi aýamadym hiç ýerde.
Gorum gutarar diýip etmedim müýni.
Kä söýenim üçin urdular meni,
Kä gazabym üçin söýdüler meni.
Haýyr işler üçin taýýarlyk boldum,
Şer işiň tersinde goýdum men şeri.
Soň görüp otursam, gutarýar eken
Diňe berilmeýän zatlaryň gory.
Diňe söýmeýänleň, köýmeýänleriň
Özgäni beýgeltjek ajaýyp syry,
Bir gyzyl manat deý gizleýänleriň
Gutarýar ekeni ýürekde gory.
Men özümi aýamadym hiç ýerde,
Özümi bagş etdim özgeler üçin.
Dogry, käte azar berýär ýüregim,
Oňam başga zatdan bolmagy mümkin.
Razy
Ynsana bagt uçin nämeler gerek?
At gerek, ýol gerek hoş hyýal bilen.
Her goşgymda kämil bolmana derek,
Onuň barha kyn düşýänne razy men.
Razy — çynym bilen sadany söýýän,
Razy — halal saçagymda çöregim.
Razy — çalarypdyr saçlarym eýýäm,
Razy — hernä üýtgemändir ýüregim.
Razy — günler ýüpek sowsana döndi,
Razy — ýüregimde özgäň agysy.
Razy — «Mydam Güneş bolsun-a» doldy,
Asman bilen şu zeminiň arasy.
Razy — köp büdredim çaga mysaly,
Ýalňyşdym, ökündim ilkibadalar.
Şonda gökden inen perişde ýaly
Duşdy maňa oňat-oňat adamlar.
Razy — köçelerim, ýüregim ýagty,
Razy — kükregimde diňenok owaz.
Berdi maňa bir ömürlik bu bagty
Geçip barýan ýaşlyk, geçip barýan ýaz.
Razy — joşdum topragymyň toýunda,
Duzuny syladym, sowuşdym ýasyn.
Eziz maňa şu topragyň goýnunda
Wysal bolan hem bolmadyk yhlasym.
Gerekli pursatym indim äleme,
Begendim, söýüldim, çekdim men zary.
Ine, şu zatlaryň meniň täleýme
Miýesser edenne müňde bir razy.
Sag bol, durmuş...
Sag bol, durmuş!
Sag bol bereniň üçin.
Şükür, saçagymda kemenok çörek.
Ýöne adam
Çörek bilen, adam däl,
Oňa başga-da kän,
Kän zatlar gerek.
0Sag bol, durmuş!
Sag bol bereniň üçin,
Ýagyşlaryň üçin, garlaryň üçin.
Ýöne ýagyş, gara juda höwrügip,
Adamyň hasratdan ölmegi mümkin.
Sag bol durmuş!
Sag bol bereniň üçin.
Il deňinde ýar ýerinde ýar berdiň
Ýöne ýaryň saçyn ýassyk edinip
Ýatmak gylygyna syganok merdiň.
Dahana söz berdiň waspyň diýere,
Dost berdiň şol dosta mynasyp saýyp.
Dost kyn günüň gerek.
Duşmanam berdiň
Şat günümde aglap biljek ajaýyp.
Saglyk berdiň, duýgy berdiň köňlüme,
Dözdüň meni gyşyň aňzak ýeline.
Şu zatlaryň aşagyndan çyk diýip,
Iň soňunda galam berdiň elime.
Bu baglaryň göni,
egri hatary,
Gülleriň, günleriň müň hili reňki,
Adamlaryň sary aýralyklary,
Elwan duşuşygy — bary meniňki.
Gije-gündiz galamymy oýnatdym,
Habar sorap gülden, ýagyşdan, guşdan.
Aşagyndan çykar ýaly däl eken,
Kän zat alan ekenim men durmuşdan.
Ýöne neçün
Mende kinäň bar ýaly,
Berenlerňi alýaň ýuwaş-ýuwaşdan?
Ýa-da onuň bolmalysy şeýlemi?
Eýýäm aýra düşdüm niçe deň-duşdan.
Atyň eýerinde tans oýnaýyn,
Ýolbars deý böwseýin oduň halkasyn,
Köp zat berdim diýip gynama meni,
Berenleriň üçin taňryýalkasyn.
Pursat ber, howlukma,
Gyssama meni,
Älemgoşaryňa bir gaş kakaryn.
Öňümde ak kagyz,
Elimde galam.
Menem bir gün bergilemden çykaryn!
***
Ýene gaýdyp geldim dogduk diýara,
Ýyldyza baý asmanyma gowuşdym.
Gussa bilen bakyp söwüt, çynara.
Saýasynda goşawuçlap suw içdim.
Çagalygmyň gulpaklyja gyzlary,
Höwürtgesin taşlapdyrlar bireýýäm,
Hany, nirde o ýyllaryň yzlary,
Şol yzlary yzlap geldim, eý obam!
Bu ýerde ahmyrym, ökünjimem ýok,
Ýöne nämüçindir bilip bilemok,
Çagalyk yzlaryn, tanyşlaryňy
Jepalar çekseň-de, undup bolanok.
Unudyp bolanok ertekilerni,
Säherler çyg düşen ýaşyl otlaryn.
Aýagyňa batan awy tikenni,
Saňa baş bermedik tez-tez atlaryn.
Sen ýylda gaýdýarsyň dogduk diýara,
Onuň sada görmeginden doýaňok.
Çagalygňa duş geläýmek hyýalyň,
Emma ondan daşlaşýanňy duýaňok.
Sen uly şähere dolanýaň ýene,
Bu ýerde dostlaryň, iş-aladaň kän.
Çykýarsyň şowhunly köçelerine,
Köçeler, kiosk, bildiriş, dükan.
Onsoň ýene gussa bile ýatlaýaň,
Telwas edýäň çygly atyzdyr pele.
...Şeýdip, her ýyl geçmişiňe gatnaýaň
Sen şol geçmişiňden daşlaşmak bile.
Söwütli
Söwütli,
Söwütli,
Eziz diýarym,
In oňat zatlaryň undulşy ýaly.
Senden aýra düşüp on bäş ýyl ýarym
Ahyry üstüňden saldym men ýoly.
Nirde o ýyllaryň egri ýollary,
Jaýlar, baglar bary sumat bolupdyr.
Diňe bir topbajyk söwüt baglary
Hem mähriban degirmeni galypdyr.
Çagalaň unudan enesi ýaly,
Söwütliniň söwütleri giç-ertir:
«Haçan geler, gaýdyp geler balalam»
Diýip, ýollaryna seredip otyr.
Bagyşla, Söwütli! Adyňa gurban!
Eziz maňa söwütleriň ýapragy.
Ata-babalarmyň namysyn gorap,
Ata-babalarmyň ýatan topragy.
Ne kine bar, ne ahmyr bar göwnüňde
Çäjiňi harpykdan saýlap otyrsyň.
Ýalňyz galan garyp ene mysaly,
Köne degirmeniň aýlap otyrsyň.
Seniň adyňda
Dünýäň bar derýasy seniň adyňda,
Iňrigi, şapagy, ýagyşy, gary,
Meniň yhlas eden zatlarmyň bary —
Seniň adyňda,
Seniň adyňda.
Ýüzüni öpenim,
Tohum sepenim,
Bu dünýede ýitirenim, tapanym,
Topragym!
Gam-gussam seniň adyňda.
Sen bolmasaň, oňat bordy dogmanym,
Sen bolaňsoň, bu giň dünýä sygmanym,
Tylla gyryndysy edip ýygnanym
Namysym, mertebäm —
Seniň adyňda.
Seniň päk adyňda görki bu dünýäň,
Ylaýym sarsmasyn örki bu dünýäň.
Dünýäniň mukaddes ähli zadyny
Jemländen soň,
Seň ajaýyp adyňy
Bir ullakan wysal,
Uly ynam dek,
Doga kimin gaýtalaýan her gezek.
***
Atlar ýataklarda horguryp durlar,
Olaryň ykbaly — maňlaýy akdyr.
Uzakda çygynyp kişňeýär batly
Iki ýüz at güýçli işhon traktor.
Oratdy goltuklap ýarty çöregin,
Obanyň içinde dawa gözleýär.
Dutaryň gulagna meňzeş gulagny
Towlanynda onuň hamrak ejesi,
Ýokarky perdeden bir heň çyrlaýar.
Tamdyrda on Günüň nurly howrundan
Galýar dik asmana täsin bir sütün.
...Men dogduk mekana salama geldim.
Üstüm tozan, halys çykypdy lütüm.
«Duzun dadyp geçiň!»
Uzaldy çörek,
Iki döwüm aldym, ony üfläpler
Ýitewersin açlyk, hantamaçylyk,
Herne ýitip gitmäwersin şu däpler.
Mazarystanlaryň, ymaratlaryň,
Gök otlaň içinde inçejik ýodaň,
Elmydama oýandyrýar ýüregmi
Topragym,
Ykbalym, bir oňat zada!
Kök urupdyr saňa juwan ýüregim!
Sen-dostum, söýgim sen, ilen-gatanym.
Seniň bilen men mukaddes nikaly
Seniň bilen, meniň agras Watanym!
Müňläp at güýjüni özünde jemläp.
Güňläp,
Güwläp, arman günüň gününde,
Aýlanyp ýör aňymyzyň hünäri
Ak ekiniň, ak Watanyň üstünde.
Goja
B. Kerbabaýewe.
Ol juda arkaýyn,
Äwmän barýardy,
Märekäň içinden, ýatladyp toýy.
Şemal baga çykyp, saçyn darýardy,
Çüňki oň boýundan gysgady boýy.
Dagyň bir bölegi!
Bölegem däl-de,
Dagyň özi ýaly parasatlydy.
Deňinden geçenler biraz saklanyp,
Oňa baka-baka, köňül şatlady.
Göge alma atsaň, ýere gaçmajak
Märekäň içinden äwmän barýardy.
Agras,
Ynamlydy ädim uruşy.
Kä başyny atyp,
Kä ýylgyrýardy.
Daýaw egni bilen ýol arçaýardy.
Çal başyna degip, beýgelýär asman,
Paýhasyň özi dek äwmän barýardy,
Hemem nämüçindir, elmydam juwan.
Näçe materigi, ýurtlary sökdi,
Tanyş oňa goja dünýäň dört çeti.
Ýöne göbek gany siňen ülkäni,
Ine, şeýdip,
Ädim bilen ölçedi.
Howlukmady,
Äwmän, paýhasly ýördi,
Ýol-ýodalaň batgasyndan-gumundan,
Geçäýmäýin diýýän ýaly howlugyp
Göwün açman bir gamgynyň deňinden.
Ine, durdy,
Şlýapasyn çykardy.
Eli bilen gözün günden gorady.
Bir ýigdekçe geçip barýan zenandan:
– Aýtsaňyzlaň, kim ol? — diýip sorady.
Zenan guwanç bilen goja seretdi.
Tanýandygyn bagt saýyp şo bada.
Ähli dilde,
Ähli ýurda düşnükli,
Örän gysga hemem örän düşnükli
Jogap berdi:
— Kerbaba...
Ýetginjek
Öňküsine görä üýtgeşik dünýä,
Nämüçindir dünýäň öňküligi ýok.
Ol özünden uly bolmak isleýär,
Öz ýaşyndan uly bolup bilenok.
Görýän düýşleri hem öňküleri däl, —
«Söýüşen» gyzlary bardy bir çene.
Ol ýuwaş-ýuwaşdan düşünip barýar
Gelinleň, gyzlaryň gözelligine.
Bir täsin täzelik gurşaýar ony,
Ol häzirden görjek bolýar geljegin.
Howlaýar. Ululaň yzyna düşýär,
Geýýär uly doganynyň penjegin.
Uruşly kinolar ýat boldy oňa,
Düşenok ýadyna oýun, kepderi.
A «Söýgi oduna» goýberenoklar
On alty ýaşyna ýetmedikleri.
Ýigitligiň gapysyny kakýar ol,
Açanoklar, wah, nätmeli? Itmeli?
Itse-de, bu gapa goýberenoklar
On sekiz ýaşyna ýetmedikleri.
Öýe gelýär. Urunýar ol ikiýan.
Kakasy geň galýar: «How, keýpiň ýok-la?»
«Meň ullakan adam bolasym gelýär,
Näme üçin meni goýberenoklar?..»
Atalar we ogullar
Atalar-ogullar... beýik döwletdir
Şolardyr bu döwre ýaňyn salýanlar.
Ýöne käte duşýar bu iki nesliň
Arasyna çöp atmakçy bolýanlar.
Galat pikirlere uýmak ne derkar,
Işimiz şowludyr, günümiz düzdür.
Ýok, atalar biziň geçmişimiz däl,
Biziň atalarmyz şu günümizdir.
Nirä barýar naýza kimin düzülip?
Aýdym bilen dyňzap duran hatarlar?
Olar täze dünýäň goragna galan
Mizemez ynamly biziň atalar!
Olar geljegmiziň dok dänesini
Durmuşyň tarpyna atanlarmyzdyr
Ykballarna beýik synag duş gelen,
Mizemez ynamly atalarmyzdyr.
Öňden gelýär şeýle ajaýyp nakyl:
Ekin ekilmese, hasyl orulmaz.
Bu biz ahyr — eken zadyn orýanlar,
Bu biz ahyr — atalar we ogullar.
Häzir olaň kimsi pensiýa çykan,
Kimsi işde. Emma maksatlary bir:
Olar bu günleriň ogullarynyň
Gatnaýan iň kämil mekdepleridir.
Goý, dar balak geýsin, kafe gatnasyn,
Ýöne gaýtalansa ýene o günler.
Atalar dek merdem aýaga galar,
Şolaň mekdebinde okan ogullar!
Ata igenji
Bolup ýörşüň hiç maňzyma batanok,
Käýýäp ýörmäge-de ysanok bognum.
Saňa akylam-a gelerçe boldy,
Hemme kişi ýaly bolarlar, oglum!
Öz diýeniň tutup ýörsüň elmydam,
Päkmikäň öýdýärsiň hemmeden beter.
Ýaşlygyňdan şeýdip ýörseň girrelip,
Düşewüntli iş başyny kim tutar?
Menem ýaş bolupdym. Ýöne başlygym
Un diýse, un çekdim, gum diýse-de gum.
Sen nireden boýnuýogyn doguldyň?
Hemme kişi ýaly bolarlar, oglum!
«Onuň tutýan ýoly, päli nädogry,
Ol özünden başga bardyr öýdenok!»
Muny diýmek seň paýyňa düşüpmi?
Näme üçin başga biri aýdanok?
Saňa başda edep-ekram öwredip,
Sypaýy terbiýe bermekçi boldum.
Saňa diýdilermi — ýerine ýetir,
Hemme kişi ýaly bolarlar, oglum!
«Ol adam itdenem, beter ýaranjaň,
Duşsa uly kärlä, guýruk bulaýa».
Ýeri, seniň näme işiň diýse-ne,
Seň özüň ýaranjaň bolmasaň bolýa.
Işiň bile bol-da, dogruja ýaşa,
Senden tamakin däl köp zady göwnüm.
Işiň şowuna bor, horluk çekmersiň,
Hemme kişi ýaly bolaýsaň, oglum!
Siz ýaşlar ýa baryp ýatan iş ýakmaz,
Ýa ýürekde päklik ýokundyňyz kän.
...Wah, ýene öýkeläp gitdi peläket,
Diýmesiz sözleri diýäýdimmikäm?
Märeke
Öz işine gümra gadym giň jahan
Käte gam getirer, käte hemaýat.
Çirkin-çirkin aglanynda gyzjagaz,
«Öýkeni giňär!» diýp, güldi jemagat.
Ýigrimi gyş geçdi, ýigrimi bahar.
Şo gyz kämil çykyp, toýa şaýlandy.
Şonda ol gözeliň ikinji sapar
Owadan gözlerne duman aýlandy.
«Aýu, tula, begenjiňe aglaýaň?»
Diýip, ýomak atyşdylar gelinler.
Entek nämäň-nämedigini aňmaýan
Gyzlaň ýylgyrşyny gizledi ýeňler.
Soň ýene aý ötdi. Ötdi köp bahar.
Kim gam çekdi, kim keýpini çaglady.
Şonda şol gözelmiz üçünji sapar,
Soňky sapar için tutup aglady.
Indi ahmyr ýokdy, gözýaşam ýokdy
Söýgi, umyt ýer tapmadyk synada.
Diýdi il ýene-de juda sogduryp:
«Maşgalada öýke-de bor, kine-de!»
Paşmadyk umytlaň gizläp ahyny,
Şatlykdan üç gezek aglaýan barmy?
Sen aýt, märeke, aýt, ahyry,
Saňa biperwaýlyk, endikmi, kärmi?
Neçün ýagşylyga ýorýaň agyny?
Seniň üçin hemmeje zat gül ýaly.
Gözýaş bilen egsip ýürek dagyny
Aglanlaryň oňatmyka ykbaly?
0Hemme kişi bagtly güni aglanok,
Adam diýen gülenogam hesretden.
Eý, märeke, hiç düşünip bilemok.
Mähirlimiň?
Gaharlymyň?
Näme sen?
Köne kart
Penjiräň öňünde bir owadan gyz,
Ýaryny ýat edip, gam çekýär ýalňyz.
Köne kart sakawlap aýlanýar çetde:
«Gam çekme, gyz,
Gam çekme, gyz,
Gam çekme!»
Gijäniň içinde goýup kümüş yz,
Garagol ýapjagaz akyp ýatyr tiz.
Uzakda ikatýok çotuny kakýar.
Çypar aý asmandan zemine bakýar.
Bu tüýdügiň sesi eşidilýär nirden?
...Bu gije durşuna — Rehmet Seýidow.
Gyz dessandan gelen — gara gaşy ýaý,
Ýüzleri diýjekmi — aýa ogşaýa!
Öňde döwrümizden bir alamat bar:
Köne kart sakawlap aýdym aýdýar.
Bu garagol ýigit, süýji söz ýigit.
Aý dodagy kimin gyzyl gül ýygyp,
Gelmez gyz ýanyna, aýnany kakmaz
Gyz gussa batypdyr, bu gije ýatmaz,
Köne kart sakawlap aýlanýar çetde:
«Gam çekme, gyz,
Gam çekme, gyz,
Gam çekme!»
Erte agşam hemmeler taýyna duşar,
Aý güne, Gün bolsa Aýyna duşar.
Emma ýigitleriň arzuwy bu gyz,
Penjireden bakar oturar ýalňyz.
Uzyn barmaklarda ýadygär ýüzük,
Ýigit haýsy kölde ýörýärkä ýüzüp?
Oturşy ýüz gazal, turşy müň gazal,
Ak jaýyň içinde aýlanýar gözel.
Köne kart sakawlap aýlanýar çetde:
«Gam çekme, gyz,
Gam çekme, gyz,
Gam çekme!»
Pahyr köne kartyň sesi gyrlypdyr,
Emma gyza şol teselli berip dur.
Ah, köne kart, ah, köne kart, köne kart
Sen türkana gop bermekçi köne kart
Ýöne düşün ahyr, bu ajaýyp gyz
Gam laýyna batyp aglanok heniz.
Uzakda ikatýok çotuny kakýar,
Çypar aý asmandan zemine bakýar.
Nirede gam-gussa, nirde doňaklyk,
Bu aý aýdyň gije juda oňatlyk!
Gyz ýöne tolgunýa, juda tolgunýa,
Düşün-ä, köne kart, toý guni gelýä.
Görmeksiz gyz
Ine, barýaň umydyňa büdüräp,
Egniň horlugyna utanyp çala.
Uzakda orkestr joşup-titiräp,
Tans edýär owadan gyzlary bile.
Hor ellerňi çykaraňok ýeňiňden,
Olar birden ýere ýetäýjek ýaly.
Geçip barýaň ýigitleriň deňinden,
Gulaga ýakymsyz bir saz mysaly.
Undup bilmän görmeksizje doglanyň,
Ýüregiňde hoş arzuwlar besleýäň.
Geçip barýan bir syratly oglanyň
Mylakatly söz aýdaryn isleýäň.
Emma ýigitleriň öz gaýgysy bar:
Ýörite ýag bilen saçlaryn darap,
Olar wagtdanam ozup barýarlar,
Özlerniň owadan gyzlarna tarap.
Ah, horja gyz, horlugyňdan horlanýaň.
Saňa hoş söz diýjek ýigit nirede?
Bu şäherde näçe diýseň ýigit bar,
Seni öýe ugradanok biri-de.
Gyzlaram ýanyňa delmuryp gelip,
Owadan gülüşip ýüregňe düşýär.
Olar görmegini artdyrjak bolup,
Gezegine seniň bilen tirkeşýär.
Öýe gelýäň. Gyýýar ýüregňi ünjiň,
Hasratdan çekilýär iki owurdyň.
Aglaýarsyň: «Ah, eje jan, nämüçin
Meni beýle betgelişik dogurdyň?»
Emma goňşy gelin — bir görmegeý dul
Atasyz ogluna günäli bakýar.
Hem seniň tersiňe,
Gussa-gam çekýär:
«Owadan dogulma,
Bagtly dogul!»
Aglama, gyz! Uýajygym, gam çekme,
Bilip bolmaz ykbalyňy öňünden,
Bu howlukmaç ýigitlere at dakma.
Kim geçenok öz bagtynyň deňinden.
Käte şeýle bolýar: görkdür-görmek
Gidip otyr il içinde at alyp,
Ýöne, nämüçindir, tylla ýüzük dek
Ýolda,
Gum içinde galýar sadalyk.
Tekepbir bol, çykyp bolmaz gaýa dek.
Sada bol, aýlaryň doguşy ýaly.
Şeýle ýigitler bar, (olar bar entek)
Sen dek gaýalarda olaň hyýaly!
***
Öz söýenmiz üçin hemmämiz jomart!
Biz bu dünýä eýe kimin garýarys.
Iň gymmat,
Iň zerur,
Gözel zatlary
Alýarys-da, ýara sowgat berýäris.
Bütin Ýeri sowgat berýäs gyzlara,
Onuň minaradyr şäherlerini,
Onuň al şerap deý iňriklerini,
Dumanly-dumanly säherlerini.
Soňra ýyldyzlary,
Deňiz-derýany,
Soň kellämiz gyzyp gidiberse has,
Aýy iki ýaryp zergär mysaly
Ondan ýara gulakhalka ýasaýas.
Emma bize ýeň berenok eneler:
«Biz-ä asyl boş sözlere düşemzok.
Asmanyň ýyldyzyn kakanyň bilen
Olar ýere teňňe bolup düşenok.
Aý diýýärler,
Deňiz-derýa diýýärler,
Tapanlarny jomartlarça seçýärler,
Emma ujypsyzja galyň tölemän
Gyzymyz şagal deý alyp gaçýarlar...»
Biziň günämiz
Durmuşda köpleriň göwnüne degdim,
Köpler bolsa, meň göwnüme degdiler.
Il içinde çekdim ýekelik derdin,
(Ýekelik derdini çekenler biler.)
Köp zatlary görmän duşundan ötdüm,
Köpüsini bilgeşleýin görmedim.
Ýyllar geçip, ahyr bir açyş etdim,
Ýagny, il günäli diýip ýörmedim.
Şagalaňly köçeleriň ýeňsesin,
Ujy çür köwüşli gaşap barýaryn.
Hem owadan adamlaryň hemmesin
Hudaýlar dek sylap, salam berýärin.
Emma, ine, gujagynda balasy,
Bir ýaş ene ýaş akdyryp gözünden,
(Gözýaşyndan gördüm ahy-nalasyn),
Barýar bu ajaýyp ýeriň ýüzünden.
Ilkinji şatlygyn, ilki baharyn —
Körpejigin ol gysypdyr bagryna.
Ärsumagy dünýäniň şu säheri.
Sowurypdyr ony ýeliň ugruna.
Ýok! Diňe görmeýän men bu aýaly.
Men onuň hasratyn ýürekden duýýan.
Ýaş gelin öňünde özüm günäli,
Hemme adamlar-da günäli diýýän.
Il içinde çekip ýekelik derdin,
Aramyzda ýaşýar şol juwan gelin.
Men oňa baş egip salamam berdim:
«Bagyşlaň günämiz, eý merdan gelin!»
Şäher, dynç güni, säher
Säher bile,
şäherime çykýaryn,
Ol günden däl,
ol ýüzlerden ýap-ýagty.
Köçelerem ýagty aýna mysaly.
Agşam ýagyş ýagdy.
Juda köp ýagdy.
Adamlardan hyň berip dur awtobus,
Ýegşerilip barýar,
çygynyp barýar.
Kiosklaň öňi giden märeke.
Märeke —
gazete nobata durýar.
Açyk penjireden,
ikinji gatdan
Ýaňlandyrýar bar köçäni «Gözel ýar».
Bir jenanam agşam ýanyna girip,
Säher diri ýiten ýigdi gözleýär.
Başga biri
saçyn döküp egnine
Ýençýär gaýgyrman gara roýaly.
Nazik dodaklaryn dişläp,
ýençýär ol,
Weli Muhadowda ary bar ýaly.
Bitaý geýen köwşi bilen ýer dyrmap,
Fizik — professor, aljyraňňy är,
Unudyp leksiýa, seminarlary,
Dynç gününi,
Dynç gününi diňleýär!
Adam sili iki-ýana urunýar,
Ýüzlerinde,
gözlerinde
gussa ýok.
Olar
juda meňzeş biri-birine,
Olar
juda bir-birine meňzänok.
Oňat adamlary
söýýän ýürekden,
Bilýän,
bu akymda erbetleň baryn.
Ýöne
oňatlaryň içine garyp,
Bu dynç güni
men olaram söýýärin.
Goý,
güňlesin ýurt üstünde
bu asyr!
Hem diňlesin ýürek bile dynç güni.
Bu
adamlar dynç almagy söýýärler.
Bu adamlar
gorarlaram dynçlygy!
Nobatlar
Adamlaryň barha eli giňeýär,
Güle öwürensoň eziz mekany.
Ine, iki dükan otyr ýanaşyk,
Biri çörek, birem gazet dükany.
Çörek dükanynda otyr satyjy,
Pallanda ýyldyrap gidýär dişleri.
Ol ýigidiň eli boşurak öýdýän
Ýogsa beýle daralmazdy saçlary.
Gapdaldaky dükan — neneňsi görnüş!
Onuň nobatynyň döreden ýoly —
Uruş ýyllarynda çörek dükannyň
Hiç yzy üzülmez nobaty ýaly.
Sabyrly garaşýar gezegne her kim, —
Işçi, okuwçylar, çalaran başlar.
Biz käte bu bagty görmän geçýäris,
Bu zat juda oňat ahyr, ýoldaşlar!
Ertirlik naharyn ýanyna alan
Gazet nobatynda çekip «ezýeti»,
Ahyr ýol ugrunda büdräp, çakyşyp,
Buterbrod bilen okýar gazeti.
Adamlar birhili beýgelen ýaly!
Olar halal gazandylar bu bagty
Bireýýäm gutardy çörek nobaty,
Gün-günden uzaýar gazet nobaty.
Kiçijik şäherler
Men kiçijik şäherleri söýýärin!
Ol ýerde hemme zat sadadan-sada.
Uly şäherlerde tapylgysyz zat,
Bu ýerde ýer bolýar myhmanhanada.
Bu şäherde hemme tanyş, mähriban,
Hilesi ýok, allary ýok gepinde.
Onuň bir çetinde güläýse biri,
Derrew eşidýärler beýle çetinde.
Bu kiçijik şäherjigiň göwni giň,
Ol bagyşlap bilýär, gynaman jany.
Ilki: «Ajap şäher, owadan şäher!»
Soňam «Oba!» diýip, çykyp gidýäni.
Bü ýerde kän hapa işler edilmez,
Asylly işlerem edilmez kelte.
Çüňki bütin şäher anygna ýeter,
Ýerden tylla halka galkanda erte.
Bu şäherde dul gapysy kakylmaz,
Gyzylmy-ak, mele şerapdan doýup.
Bu şäherde gündiz ýagty söýerler,
Garaňky gijäni parahat goýup.
Bu şäherde söz diýeniň — namysdyr.
Şoň üçinem ikilik ýok gepinde.
Onuň bir çetinde aglaýsa biri,
Derrew eşidýärler beýle çetinde.
Il
Il diýeniň — işçi, daýhan, şahyrdyr...
Iliň elmydama oňatdyr päli.
Ýöne adam diýen ýalňyşýar käte,
Olar perişde däl ýalňyşmaz ýaly.
Olar ýalňyşýarlar. Boýun alýarlar.
Emma ýürekleri oňat pällidir.
Giden ildir — işçi, şahyr,
daýhanlar...
Il diýeniň bolsa, ýalňyşýan däldir.
Söýüň çagaňyzy
Söýüň çagaňyzy!
Söýmekden armaň.
Säherler oýanyp öpüň bir salym,
Eline tutduryp ullakan alma,
Pata berip, uzak ýollara salyň!
Gorkmaň! Olar näçe daşa gitse-de,
Gelerler,
Eşitse çagyrýanňyzy.
Bir dilegim:
şatlyk bilen gussada
Oňatlyga ündäň çagalarňyzy!
Utanmaň!
Gizlemäň ýüzleriňizi,
Dymmaklygy,
ýygralygy owradyň!
Öz aýdyp bilmedik sözleriňizi,
Çagaňyza aýtmaklygy öwrediň!
Ýogsa käte bilýärisem öňünden,
Emma «Äý» diýýäs-de, dymýas-da gidýäs:
Ilki dymyp,
geçip onuň deňinden,
Soň
tankyt edere adam döredýäs.
Bu islegmiz däl, perwaýsyzlyk bu,
Islämzok adamyň peselenini.
Ýöne ownuk işde unudaýýarys
Döwrüň
iň agyrly meselelerni.
Synlaň çagaňyzy: işe gümramy,
Ýa-da onuň edýän işi galatmy,
Her haýsy bolsa-da, dymmaň adamlar,
Siz
öz söýgiňizde boluň gazaply.
0***
Säher turup, syl ýüzüňe çagaňy,
Päkligiňde bolup bilseň şonça bol.
Sen sanama gara saçyň agyny,
Sen sag-aman öreniňe monça bol.
Biz hemmämiz şatlyk üçin doguldyk,
Şoň üçinem geçdik, ine, şunça ýol.
Şat günleriň köp bolmanna gynanma,
Şat günleriň bolanyna monça bol.
Goňşyňy gozgama, göçmesin goňşyň,
Goý, öçmesin sen ölçerme oduny.
Aýaklaryň ätjek ädimin äder,
Göreçleriň görer görjek zadyny.
Säher turup, syl ýüzüňe dünýäni,
Giňligiňde bolup bilseň şonça bol.
Bu dünýäňe mahsus ähli zatlaryň
Senden sowlup geçmeýänne monça bol.
Erbet bor bu baglar geçse deňiňden,
Bu ýagyşlar seniň üçin ýagmasa.
Bagy ikiýana bulanda tupan,
Zerur çygy gül ýüzüňe degmese.
Gykuwlaşyp geçip gitse deňiňden,
Durnalaryň ýyllar kimin hatary.
Seni gozgamasa beýik ýaşaýşyň,
Çözülen hem çözülmeli mataly.
Şoň üçinem syl ýüzüňe dünýäni,
Özüň hakda, goňşyň hakda pikir et,
Bu dünýäňe mahsus ähli zatlaryň
Senden sowlup geçmeýänne şükür et.
Gaplaň
Haýwanat bagynda demir kapasa,
Demir kapasada gaplaň ýatyrdy.
Gyzyl gözlerinden akýan damjalar
Murtunyň ujunda asylyp durdy.
Şäherli adamlar onuň ýanyna
Getirdiler daýy, ýeňňelerini.
Bu zatlardan bizar bolan janawar
Ýatlardy Afrikaň jeňňellerini.
Juwan günlerinde gara gijeler
Gözleri ot bolup ýanan bu merdan
Iripdi, iripdi gelim-gidimden,
Onuň dynç alasy gerdi bir meýdan.
Diňe agşam düşüp ýapylanda bag,
Garrylygyň derdi berse-de jepa,
Zordan uka batyp, agyr düýşünde
Ýene-de giderdi Afrika baka.
Süýji-süýji arzuwlardan, hyýaldan
Erninden şepbik suw akar giderdi.
Ýaýdan çykan peýkam kimin atylyp,
Awuny gan bilen tamam ederdi.
Erkindi. Batyrdy. Diýseň güýçlüdi.
Güýjüniň çeşmesi egserden kändi.
Kynçylyk. Kynçylyk.
Çar ýan kynçylyk.
Ol kynçylyk üçin dörän haýwandy.
Ýöne gijeleňem öz serhedi bar.
Şol serhetdi onuň tükenmez derdi.
Gözün açdygy bes: juwanlygyndan
Ýene gojalygna gaýdyp gelerdi.
Ol gaplaň ýene-de çümer giderdi
Adam gözleriniň doňaklygyna.
Geň galyp, geň galyp bakardy hemme,
Ýesiriň geými dek zolaklaryna.
Şol gözleň her biri peýkama dönüp,
Başlardy oň jiger-bagryn ýakmaga.
Ol ýygrylyp, giň görüp öz hamyny,
Utanardy şol gözlere bakmaga.
Guýrugy ýamzynda. Gulagy salpy.
Gözleri ýumukdy. Tutukdy ýüzi.
Batyrlygyň ejizlige öwrülşin
Görüp,
adamlaryň çygjardy gözi.
Aňyrda gaplaňam sessiz aglady.
Iň soňky mertligin gözýaşa öwrüp,
Gaplaň derisinden çykan gaplaňy
Giň kapasa barýa gysyp-gowuryp.
Şol günden soň gijemi, ha gündizmi
Gaplaň bar wagtyny aglap ötürdi.
Şeýdip, ejizligiň başlanan güni,
Şol gaplaňyň gaplaňlygy gutardy.
Uzak ýaýlada enäniň hüwdüsi
Eýýäm güneş batypdyr,
Aý-da agyl atypdyr.
Garagolja Serdarym
Süýji uka batypdyr.
Günler aýlara bakar,
Aýlar ýyllara bakar,
On sekizin dolduryp,
Serdarym ata çykar.
Jahyllygyň ýaşynda,
Yşk gaýnar döşünde,
Obamyzyň gyzlary
Seni görer düýşünde.
Ýaryň geler ýanyňa,
Eneň geler zaryňa.
Sen maňa az bakarsyň,
Köp bakarsyň ýaryňa.
Gyş ýaza sesin goşar,
Bahar kösük ýetişer,
Gelin-gaýnyň käwagt
Arasyna tow düşer.
Malyň göwni ýazlarda,
Lalyň göwni sözlerde.
Meniň göwnüm sendedir,
Seniň göwnüň düzlerde.
Jorama duşan ýerim,
Balam, seni öwerin:
Gelniň ýuwar köýnegňi,
Men dolagňy ýuwaryn.
Daş oba düşse ýoluň,
Gyş bolsa sagy-soluň,
Ilki eneň ýat eder.
Onsoň ýatlar aýalyň.
Miwe köp bolsa eger,
Bag başyn aşak eger.
Saňa zyňylan daşlar
Eneň pahyra deger.
Epilýänçä bil, balam,
Bir dilegim, bil, balam,
Maňa köp zat gerek däl,
Köpüň ogly bol, balam.
Kim serer kak-gurduny,
Kim söýer halk merdini,
Derdiňi men göterýän,
Sen göter il derdini.
Aýdan akdyr ýüzleri,
Şirin-şeker sözleri.
Bu ukusyz gijäniň
Ýellenipdir gözleri.
Bu dünýe ýogy-barym,
Bar myradym, mydarym,
Kötel ýollaň külpetin
Soň bilersiň, Serdarym.
***
Onarsyň
bar zady oňatlyga ýor,
Belki-de, ýorgudyň ýerine düşer.
Ikibaşdan, gündogarda gün dogar,
Ikibaşdan, günbatarda gün ýaşar.
Ikibaşdan, ýigreniler, söýüler
Kimse ýere gider, kim dörär ýerden.
Ikibaşdan, biziň köne duýgular,
Köne ýaralar dek açylar birden.
Köne duýgularmyz şatlyk mysaly,
Bir ajap säherde gül bolup dogar.
Oňarsyň oňat tut köňülde päli,
Oňarsyň bar zady oňatlyga ýor.
Ýaramaz düýş görüp, ýörme dumanda.
Ýaramazlyk bolmasa seň küýüňde,
Hanha, ýyldyz süýndi gitdi asmanda,
Çaga dogdy goňşymyzyň öýünde.
***
Bir gün bag deý ýanyp-köýseň,
(Baky gelen barmy, eýsem?)
Abraýňy ataňa goýsaň,
Ogluňa atyňy goýsaň,
Bugdaýa meýdany goýsaň,
Zemine asmany goýsaň,
Gurmadygňy goýsaň eger,
Deňi-duşlaň dowam eder.
Sährany şähere goýsaň,
Tohumy bahara goýsaň.
Goýsaň,
Goýsaň,
Köp zat goýsaň,
Derdiňi enä goýmasaň.
Dert alynmaz ýöne ýere,
Kim başyn hesrete goşýar?
Ýöne mydam enelere
Üleşikde şu paý düşýär.
***
Käte merdem ýagşylyga garaşýar
Elden gelen ýagşylygyň eçil sen.
Oňat işler oňatlara ýaraşýar,
Rowaýaty saçak kimin açyl sen.
Ýöne eden ýagşylygyň iru-giç
Gaýtargysyn talap edäýseň eger,
Unudaýma, soňky demine deňiç
Seniň haýryň ýigdiň bogazyn bogar.
Beýdeniňden goýber maňlaýyndan ok
Ýa-da hanjar bilen sal döşe ýara.
Çünki, haýyr işiň gaýtargysy ýok,
Ol kersen däl, goňşokara daşara.
***
Mahal-mahal seniň müňlerçe gören,
Ýene-de müňlerçe görmeli zadyň,
Ýakýar ýüregiňde seni beýgeldýän,
Tämizleýän duýgyň–görünmez odun.
Şapakdan ot alýar baglaryň başy,
Ýoda gijä tarap uzalyp ýatyr.
Dagdan taýyp gelen awara şemal
Otuň hem meýdanyň ysyny getir.
Ikatýok ýaşyňy sanar oturar,
Diňe şol ykbaly çözýän mysaly.
Şu adaty zatlar şat eder seni.
Adatdan daşary gözellik ýaly.
Erte ýene daň şapagy doganda.
Geň galyp bakarsyň güwleýän oda.
...Özüňi bagtly saý bir ajap pursat,
Sen begenip bilseň, adaty zada.
Bagt
Gije-gündiz gyrmyldap ýör aýalmyz,
Bize ýylgyrmaga degenok eli.
Biziň weli, başga ýerde hyýalmyz,
Başy boş dullara gowşurýas güli.
Göwnüňe bolmasa, şol dul aýalyň
Bu däli göwüne mähri kän ýaly.
Unudýaň ýagyşda buýup durýanyň,
Unudaýýaň oňatlygy käýarym.
Aýalymyz suwaryp ýör gülleri,
Ýuwýar, serýär çagamyzyň arlygyn.
...Bagta garaşýarys oň ýok günleri,
Bagtly günler duýamyzok barlygyn.
***
Baglaryň üstüne gonanda agşam,
Gapyňyz kakylsa, açyň edepli.
Ol neçün gelipdir?
Niçiksi gepli?
Ýüregin gaplapdyr niçik gaýgy-gam?
Duýarsyňyz:
Ýüreginiň üstünden,
bir tukatlyk gödek ädip barýandyr.
«Meňki dogry ahyr.
Adalatly men»
Myhman size melul-melul garýandyr.
Goldaň şeýle adam gapydan gelse,
Ýüregňizi ele alyp goldaň siz!
Ýöne bir ýarasyz daňyly
bolsa,
Onuň agyrsyna şärik bolmaň siz!
***
Näçe meýlis, näçe ýasda bolundy,
Salamlar berildi, salam alyndy.
Hemra bolup bereketli saçaga,
Dost diýmedim her bir tanyşlyk açana.
Ýöne şolaň baryn gamly halatym,
Syladym men, hormat etdim, haladym.
Dost bolmaz meýlisde oturanyňdan,
Toý güni hemmeler oňat görülýär.
Ýöne ýakynyňa getireniňden,
Kä adamlar daşdan oňat görünýär.
***
Hemmeler sylaýar «kiçigöwüni»,
Ol bolsa sylagdan humardyr humar
Öwülse,
Keýp bilen süzüp gözüni
Diýer «Ýok, adamlar, kemçiligim bar?»
Onsoň gussa bilen saňa garar-da,
Kemçiligin sanar
Okýan deý aýat.
Onuň kiçigöwünligi barada
Dörär şeýdip, ýene-de bir rowaýat.
Öwüleni üçin
Olam öwen bor.
Üns bilen diňlär ol, ýakymly gürlär...
Awtobusda boş bolsa-da onlap ýer,
Giren goja öz ornuny hödürlär.
Ýöne bir gün düşse tankyt astyna,
Ol hakyky ýüzün açar dessine.
Uwlar ol,
Ýarar ol gazapdan doly,
Guýrugna basylan möjek mysaly.
***
«Gaharjaňlyk agyr günde dörärmiş»
Diýip, nämüçindir tapypdyrlar «myş»
Säher dury suwa agzyny çaýkan —
Ýaşy çene baran az sözli daýhan.
Ýaşaýşyň gymmatyn oňat bilýändir,
Çöregiň hümmetin oňat bilýändir.
Il üçin gan döken, janyndan geçen,
Üç deňiz, ýüz derýaň suwundan içen —
Durmuşyň ajysyn dadan bir esger
Saňa aýtjak sözün diýerine çen,
Gözün ýumup, ýedi ölçär — bir keser.
Ýok! Durmuşda beýle gylyk, beýle kär
Ýeňil ýürek, ýeňil günden döreýär.
Ýeňil günde adam bolarmyş hasy!
Ömrüň şol birhili akyp durmasy
Sowukda egniniň ýyly possuny,
Durmuş tukatlygy, ýürek pesligi,
Barysy birigip adaty günde,
«Gursagy darlygy» oýadýar sende.
Gahar etmek ejizligiň nyşany!
Işidir ol bikärlikde ýörenleň.
Gahar nire, gaharjaňlyk nirede!
Ýüregi ýukadyr köpi görenleň.
***
Bir uly eşret bar ýeriň ýüzünde,
Olam arzuw etmek, pikir etmekdir.
Şänik bolsa, oň maňzyna ýetmekdir.
Pikir bolsa, oň maňzyna ýetmekdir.
Adamlaryň, şäherleriň pikrin et.
Pikriň dury bolsun asman mysaly.
Onuň artyk geýmin sypyryp taşla,
Güýz baglaň ýapragyn sypyrşy ýaly.
Kitaphanalara gatnaň ýadaman,
Agras, kämil bory üçin pikiriň.
Dünýede hemme zat bal bile ýag däl,
Siz goja dünýäniň boýun ýetiriň.
0Owal-ahyr uly oýda kösenip,
Gadym bir zamanlar çyzgap goşaryn,
Dünýä adamlary döretdi,
Indem
Siz bu dünýä düşünmegi başaryň.
Dünýäde her zadyň öz ýeri bolýar —
Akylly-paýhasly biziň dünýäde:
Adam suw teýinde gark bolup ölýär,
Balyklar gark bolýar dury howada.
Söz
Sözüň agramyny ölçemez tonna,
Ölçemez güýjüni milýon kilowat.
Söz — ýalaňaç pikre gyrmyzy dondur.
Söz bar — kime şapbat,
Söz bar — kime bagt.
Dünýede iň beýik şypa şolaňky,
Şatlygmyzy siňdirýäris şolara.
Dünýede iň beýik jepa şolaňky,
Hasratymyz siňdirýäris şolara.
Söz — bu gazap bilen çakan ýyldyrym.
Söz — bu gyz näzidir, dürleň-dürüdir.
Başarmasaň — ol öçügsi ýyldyzyň,
Başarsaňam — lowlap duran Günüňdir.
***
Bireýýäm Gün ýaşdy, Garaldy dünýä
Bakyp dur zemine müň gözli asman.
Dostum, ýatyp bolmaz geçilen günden,
Edilen işlerden bir söhbet açman.
Dury paýhas bilen, dury aň bilen,
Ne iş etdik? Yza bir garaly biz.
Kynçylykdan geçen bolsak sowulyp,
Diňe özümizi ýazgaraly biz.
Ýagşylygmyz il içinde orun alar.
Ýöne günä hakda dymmak gerek dal.
Bu gün
günämizi ýazgaryp bilsek,
Erte
ikimize bolar minnetdar.
Paralleller kesişmeýär hiç haçan
Seniň ne dostuň bar, ne duşmanyň bar,
Sen elmydam çetde, elmydam ümsüm.
Sende ne gahar bar, ne-de mähir bar,
Sen salgymmy? Sen kölgemi?
Sen kimsiň?
Seniň ne ajyň bar, ne-de süýjiň bar,
Il derdine ne agladyň, ne güldüň.
Öz külbäňe daşap bilenňi daşap,
Ýene bu dünýäden nägile bolduň.
Sen durmuşy syçan kimin gemirdiň,
Seretdiň köpräk, arzan alarňa.
Siňdirdiň öz ruhuň bar boşlugyny,
Şikaýatlaryňa,
Arzalaryňa.
Il Fronta soňky nanyn emlände,
Ýowuz günler düşeninde başyna,
Sen beýikden beýik sütün dikeldip,
Tikenek sim aýlap çykdyň daşyňa.
Biz
soňky pillämiz güýjümiz jemläp,
Jepa çekip örboýmuza galypdyk.
Ahmyr bilen: “Bu durmuşy ýene bir
Kerpiç beýgeldäýsek” diýip ölüpdik.
Sen biz bilen bir köçeden ýöreýäň,
Göräýmäge,
ýollarymyz bir ýaly.
Emma syn edäýseň içginden-içgin:
Sen bir başga
Biz bir başga dunýäli.
Ýok!
Sen günüň ýüzündäki menek sen,
Bu gün sen perdäňi açýaň aç-açan;
Seniň ýoluň
ýolumyza parallel!
Paralleller kesişmeýär hiç haçan!
***
Dünýede her kimiň öz gylygy bar,
Oňatlary saýlap-seçgin — diýdiler.
Edep-sypaýçylyk adamy bezär,
Mydam gödeklerden gaçgyn — diýdiler.
Diýişleri ýaly, gaçdym-da ýördüm,
Gödekligem meni kowlap ýörmedi.
Ol öňümden çyksa, ýüzüm öwürdim,
Oň nä derdi — asyl gaty görmedi.
Sypaýy diýlenler bolýar her hili
Juda sypaýylar daşym aldylar.
Duýman durka, kastlary bar ýaly,
Sypaýlygmyň dulugyna çaldylar.
Sypaýçylyk bilen hormat etdiler.
Sypaýçylyk bilen adym tutdular.
Sypaýçylyk bilen arzan satdylar.
Sypaýçylyk bilen etdiler baryn.
Soň ýene diýdiler ýanyma gelip,
Mert ýigide näzik bolmak ýaraşmaz.
Bardyr adamlarda şeýle bir gylyk, —
Ajyň ýokmy — süýjüňe-de garaşmaz.
Eýsem, ýaranjaňlyk, öz külbäň küýi
Göriplik hem juda-juda küteklik
Ýaly gylyk-häsýet duş gelýän güni
Iň ýaramaz gylykmydyr gödeklik?
Baş çykarmak gerek şeýle gylykdan,
Näçe çuň düşünseň şonça-da ýagşy.
Kebzä pyçak sokýan sypaýçylykdan,
Tumşugyňa kakýan gödeklik ýagşy.
Eý, siz, sypaýylar, men taýa bakan
Gelmäweriň leşger çekip, dökülip.
Ýaşasyn hak üçin gulakdan çekýän,
Göni göze bakýan sagdyn gödeklik!
Küteklik
Durmuş kämil dälmi?
Ýa-da adamlar?!
Ýygnaklarda orta atylsa teklip,
Ähli ýitilikleň örküne
agzy
Synan palta bolup urýar küteklik.
Haýran galaýmaly!
Nirede bolsun, —
Ol ýitilik bilen geçir sözüni.
Ýok. Küteklik kesip bilmäni üçin,
Ýykyp-ýumrup, ykrar eder özüni.
Ol şeýle başarjaň, şeýle bir
ussat, —
Umuman, öňünde durmak juda kyn,
Walla, gür tokaýa taşlaýsaň,
Şonam
Kütekligi bilen çapmagy mümkin.
Öňde-soňda düşünmeli ahyry!
(Muny wagtal-wagtal boýnam alýarys).
Ýitiligi ulanmaly wagtymyz
Kütekligi aýlap-aýlap salýarys.
Ol saňňy dişlerin syrtardyp çala,
Haýbat atanynda kötekli güne,
Oturanlar duýman elini çarpar
Onuň örän ýiti kütekligine.
Ol özüniň kütekligin bilmez hiç,
Bar bolsa-da şu gürrüň bar tarapda.
Mundan uran kütek gyljynyň ujy
Nämüçindir şaňlar durar arapda.
Emma kütekligiň bir täleýi bar:
Ol sapyndan sypar gider iru-giç.
Ýöne hyjuw bilen kütekligini
Ykrar eder ýere düşerne deňiç.
***
Aty debsiläp çapma,
Säher duman içinde.
Goýber onuň jylawyn
Özi serden geçende.
Şat günüňde şatdyr ol,
Toýda şöhratyň bolar.
Magşar günüň aglanlaň
Birisi atyň bolar.
Bulaberme gamçyňy,
Köz galmasyn teninde,
Seň beren duzuň üçin
Alkyş bar her deminde.
Gamly güni kişňände, —
Eşidende ah sesin,
Gözün süpür, eý adam,
Olam adam ahbetin.
***
Gar ereýär,
Buz ereýär,
Geçenini buşlap gyşyň.
Adamlar ýeňil ýöreýär,
Seniň welin, şol boluşyň.
Howlular peselýär güller içinde,
Adam indi ygtyýarnyň eýesi,
Sykylyklap,
Ýeňil ädip geçende,
Görünýär adamlaň ýagty kellesi.
Adamlaň depesi direýär asman,
Ýöredýärler oňatlygyň dinini.
Sen bolsa, pikiri doňduryp duran
«Birýusa» ýa «Pamir» holodilniga.
Adamlar ýaşaýar erkin, gurply,
Şatlykda, haýyr işde hyýaly.
Seniň agzyň mydam mäkäm gulply,
Millionerleriň haznasy ýaly.
Meniňki — bitinden,
Seňki — ýarymdan,
Men dur seçýän,
Senem şerden seçýärsiň.
Meniň aňsat böküp geçýän ýabymdan
Sen balagňy ele alyp geçýärsiň.
Biz söýgi siňdirdik işdir poema,
Söýgüden, şatlykdan ýok bize doýma.
Sen söýüp gördüňmi, bilemok,
Emma
Seniň iniň ýetdi söýgiň boýuna.
Ýöne men düşünýän başga bir zada,
Ol maňa asman deý ýagty hem aýan.
Iňrik höküm ýöredende dünýäde,
Sen öýüňde zaryn çekip aglaýaň.
Düşünýän — seňki kyn.
Sen bagtsyz adam.
Saňa agyr, agza ýaşynyp ýaşmak,
Biz ýaly dogumly,
Biz ýaly sada
Adamlaryň arasynda ýaşamak.
Adamlaň depesi beýgelip barýar,
Bu hakykat, bu ajaýyp bir haldyr...
Biz saňa gynanýas.
Haýpymyz gelýär.
Gynanylýan adam — hakyky däldir!
Toý
Şemala tutular
Arryk peteke.
Şuwlaýan sütünler,
Artyk. Repetek.
Tejene çen, Guşgy.
Babadurmazdy —
Geçilen durmuşdyr,
Yzdadyr bary.
Ne seleň, boý alan
Halyly öýüň,
Peselen, daralan
Ýalydyr öýüň.
Bir çilim çekersiň
Durarsyň ümsüm,
Içiňe çekersiň
Sorarsyň kemsiz.
Endamyň dynç alar,
Keýplisiň aman.
Keýwanyň ynjalar, —
Gelipsiň aman.
Ogulyň daşyňda,
Gyzyň daşyňda,
Aýalyň gaşyňda —
Gazyň başynda;
Sen hezil edipler
Garaýan wagtyň,
Melhemi ezipler
Barýandyr bagtyň.
Peri yzlap ýüz on
Oýuň şorunda
Tapsaň ony sen öz
Öýüň töründe.
Ýene öňe. Öňde
Ýollaryň daşy.
Ine, öňde-soňda
Toýlaryň başy!
Sygan aýaly
Köne jygyllykda atynyp şalyn,
Diňe ile oňatlykda hyýaly,
Üýşürip daşyna jemende baryn,
Pal atýardy garry sygan aýaly.
Ellerimiziň aýasyna bakýardy,
Kä gaş çytyp, kä gülýärdi çylkasyz.
Kellesin silkende oýnap-bökýärdi
Ýarym aýa meňzeş gulak halkasy.
Gözläp tapyp kartlarynyň haçyny,
Hemmä bagt isleýär uludan-uly,
Sypap geçýär guran göwsün, saçyny
Urşuň yz ýanynyň parahat ýeli.
Biz hemmämiz gussaly gün gelerdik, —
Gelerdik ýanyna tukat wagtymyz.
Bary-ýogy bäş manada alardyk
Köňlümiz dirilden gymmat bagtymyz.
Ýurt bolsa o ýyllar gaýnap-joşýardy,
Külden hem hesretden galýardy parlap.
Kim duşanok, kim bagtyna duşýardy,
Ýeriň ähli tarapyndan soraglap.
Jygyllyk gyzýardy, çykýardy serden,
Her kim harydyny öwýärdi kemsiz.
Deňi-taýsyz ynam satansoň, birden
Bize gyýa-gyýa bakardy kempir.
Ol birden-ä otluçöpün ýakýardy,
Birdenem ynanman bagtly kartyna,
Gussa bilen aýasyna bakýardy,
Bahyllyk edýän dek beren bagtyna.
Haçly karty il bagtyny tapýardy,
Emma welin, öz oglundan derek ýok.
Gadymlardan gelýän bir kada bardy, —
Pal atýanyň paýyna bagt düşenok.
Iň elhenç, iň ajy hakykatdyr bu,
Ile ynam paýlap gije we gündiz,
Özüň paýsyz galsaň şol üleşikde,
Geljege ynanman bagtsyz hem ýalňyz.
Pala biz ynandyk çynymyz bile,
Ol köpbilmiş — oňa bar zat aýandy
...Asfalty süpürip köýnegi bile
Barýan gara şol betbagt aýaldy.
Ynanjaň gyz
On ýyl geçdi gün ýaly,
Oýlanýaryn sen hakda,
Ynanjaňdyň gar ýaly,
Eräp gitdiň dodakda.
Saňa, «Soltanym!» diýip,
Umyt baglapdym göge.
Ynanjaňdyň ýagyş deý,
Siňip gitdiň topraga.
Sen ynanjaň gözeldiň,
Bakardyň sen uzaga.
Sen ynanjaň durnadyň,
Düşdüň ýerde duzaga.
Düşüberdiň, kän düşdüň,
Düşüberdiň ýene-de.
Şeýdip, ýerde düşündiň
Hile diýen senede.
«Men seni söýýän!» diýip,
Bir gün çökdüm dyzyma.
Bakdyň sen gussa bilen
Meň ynanjaň gözüme.
Diýdiň: «Sen belent söýýäň,
A men pesde otyryn.
Git, oglan, deňiň gözle,
Saňa hesret getirin!»
Rus halk aýdymyna öýkünme
— Synym düşdi saňa, oglan,
Derdiňe derman bolaýyn.
Äkit oglan, äkit meni,
Wepaly aýal bolaýyn.
0— Äkiderdim, näzenin gyz,
Ýöne diňle beýanymy:
Ýedi ýyldyr bagry girýan,
Gözi ýolda aýalymyň.
— Synym düşdi saňa, oglan,
Suwsaňda derýa bolaýyn.
Äkit, oglan, äkit meni,
Jana-jan uýaň bolaýyn.
— Äkiderdim, näzenin gyz,
Ýurdumda çaýkanýa derýam.
Ýedi ýyldyr bagry girýan,
Gözi ýolda ýalňyz uýam.
— Synym düşdi saňa, oglan,
Sensiz sargaryp-solaýyn.
Äkit, oglan, äkit meni,
Gapyňda gyrnak bolaýyn.
— Aýaklary misli gazal,
Bedewimiň gözi ýolda,
Sowul ýoldan, näzli gözel,
Gyrnak söýülmez biz ilde.
Epitafiýalar
I
Bärde şahyr ýatyr, —
Baýryň ýüzünde,
Az ýaşady pahyr,
Çykardyk ýatdan.
Keseli ne erbet —
Gutardy bende
Uzaga çekmedik
Ýeňil şöhratdan.
II
Mundan müňläp tomaşaçy gaçýardy,
Okapdy ol ýüzläp roluň imanyn.
Režissýorlaň näçesini göçürdi.
Iň esasam, öküz ýaly içerdi.
A siz bolsa bu pahyra
Ukypsyzdy diýýäňiz.
Myhmançylykda aýdylan tost
Entek sadalykdan zyýan çeken ýok,
Sada bolsun ogulyňyz, gyzyňyz.
Geçsin ýazlaryňyz hereket bilen,
Bereketli gelsin tylla güýzüňiz.
Törüňizde hemişelik guralan
Ýumşak sallançagyň ýatmasyn bady.
Saçagňyzda çörek, duz haltada duz,
Sönmesin ojakda ojaryň ody.
Duluňyzdan gelin baksyn Aý bolup,
Tüýnügňizden gelin bolup Aý baksyn.
Ýaman niýet bilen işikden giren —
Ýagşy niýet bilen işikden çyksyn.
***
Maňa öwran-öwran
Diýdiler: «Ýigit,
Sen durmuşy öwren,
Sen durmuşa git.
Şäherde güýz, gyşy
Geçirmä derek,
Gidip bu durmuşy,
Öwrenmek gerek!»
Düşünemok aýan,
Duşünemok hiç.
Men nirde ýaşaýan
Şu wagta deňiç?
Men haýsy duzakda,
Haýsy ýoldakam?
Durmuşdan uzakda
Niçik ildekäm?
Aslynda, durmuş nä?
Manysy näme?
Onuň gurluşyna
Kyn düşünäýme.
Belki, durmuş diýen
Meniň özümdir?
Halal duzum iýen
Ogul-gyzymdyr?
Belki, şäherimdir,
Belki, köçämdir,
Eken nahalymdyr,
Öýde keçämdir?
Uruşdan söz açýan
Syrdamdan syrdam —
Belki, ol köp içýän
Meniň goňşymdyr?
Belki, ol odumdyr
Murtlary towly.
Belki, ol Nazymdyr,
Hikmetiň ogly?
Belki, ol gapymdan
Akýan suwumdyr?
Oňatlyk hakynda
Hoş arzuwymdyr?
Taldyr derekleri
Synlap durşumdyr?
Düýpsüz ýürekleri
Gorjap ýörşümdir?
Belki, durmuş diýen
Duýgy-serimdir?
Meniň örän söýen
Adamlarymdyr?
Maňa öwran-öwran
Diýdiler: «Ýigit,
Sen durmuşy öwren,
Sen durmuşa git...»
Ýurdundan kowulan
Bir aşyk deýin,
Men bulardan geçip,
Nirä gideýin?!
***
Iki zat erklidir, ýeriň ýüzünde.
Olara erk eden bolmandyr heniz,
Birisi şaý-sepe beslenen gije,
Biri haýyr-şere beslenen gündiz.
Ýene bir iki zat erklidir juda,
Şolar bilen ýetýäs sapaly güne,
Birisi dünýäniň görki söýgüdir,
Biri bu dünýäniň gymmaty ene.
Ýene iki zadyň güýçlüdir erki,
Olar gapy kakman geler her mahal:
Biri seniň üçin baş goýjak dostuň,
Beýlekisi başyň aljak şum ajal.
***
Adam ölýär,
Şeýdip ýapylýar perde.
Ölen däl,
diriler galýarlar derde.
Ýöne ölen adam
ölerine çen
Tanyşýar dünýäniň geçmişi bilen.
Gije-gündiz kitaplara bolup ýar,
Geçmiş bilen-taryh bilen ýaşaýar
Gomer bilen ýaşaýar,
Baýron bilen ýaşaýar,
Pyragy, Lenin bilen —
Bary bilen ýaşaýar!
Bulam az deý ol oturýar oýlanyp,
Soňra gelejege çykýar aýlanyp.
Ençe ýyldyzlaryň dünýesin açýar,
Soň ol ýyldyz bolup, süýnýär-de geçýär.
Adam ölýär,
Şeýdip ýapylýar perde.
Adam az ýaşaýar
Kän ýaşan Ýerde.
Gözleg
Durmuş misli gözýetim,
Gözýetimiň çägi ýok.
Men elmydama gözledim,
Gözlemegiň çägi ýok.
Näçe ýol bar, ýodalar,
Beýiklik bar, çuňluk bar
Emma ýürek ot alar,
Seniň, seniň nämäň bar?
Çagyr meni, gözýetim,
Agyr işe baş goşdum.
Öz ýodamy gözledim,
Öz ýodamdan daş düşdüm.
Döwýänleri söýmeýän,
Göripleri has beter
Diýýärler: «Seň gözleýän
Ýoluň nirde ahbetin!»
...Kyn pursatda kim-de kim
(Parhsyz — goja gözelmi),
Unudyp özge zady
Alsa ele gazalmy,
Begenjini sözlese,
Gynanjyny sözlese,
Goşgym bilen gürleşip,
Dertdeşini gözlese.
Özi üçin bir ýerde,
Ýatman uzak gijeler,
Bilse galýanmy derde,
Ylham joşar, güýç alar.
Derde goýup, igeläp
Göripleriň toparyn,
Kyn gününde adamy
Men gözlärin — taparyn!
Diňlär meni şäherler,
Diňlär meni obalar.
Ine, meniň çuňlugym,
Beýikligim şu bolar!
Topragym
Seniň duzuň iýdim, nanyňy iýdim,
Galplygam etmedim, hudaýa şükür.
Käte göge galdym, kä gökden indim,
Emma hiç ýitmedim, hudaýa şükür.
Ilkinji sözümi senden başladym,
Duzuňy syladym — ýalan ýazmadym.
Diňe seniň gyşyň bilen gyşladym,
Diňe seniň ýazyň bilen ýazladym.
Ýitirenmi seň goýnuňda ýitirdim,
Tapanymam seň goýnuňda tapdym men.
Sen bolaňsoň dünýä akyl ýetirdim
Onuň ähli peslik, şatlygy bilen.
Hol, gaýanyň eteginde oturan
Bagyň deňesinden tabytly geçdim.
Ýene bir gün, gökden sowulyp duman,
Şol bagyň düýbünde al şerap içdim.
Nirä gitsem, meniň bilen bolduň sen.
Sen, seretsem, öňki süňňüm ekeniň.
Çalyşman daş ýurduň gülleri bilen
Aýakda yz goýan seniň tikeniň.
Minnetdarlyk sözi sada bolarmyş, —
Ýollaryň ak bolsun, uzaga gitsin.
Baky uka batsam bir gazaply gyş,
Seň goýnuňda ýatmak miýesser etsin!
Sazlaşyk
Goý, ýazsynlar gussa çekýäň kän diýip,
Näme, ýürek kada garap durmaýar.
Serediň çalymtyl, beýikden-beýik
Asmany gulaçlap ötýär durnalar.
Güýz ýene endikli elleri bilen
Ýolupdyr şahadan ýapraklaň baryn,
Tankyt ediljegmi bilsem-de, ýene
Güýz bilen oturyp gussa çekýärin.
Bu gussa durlaýar, saplaýar meni,
Ähli geçenime nazar aýlaýan.
Seredip otursam, şeýle gussada
Geçen ýoluň görner eken has aýan.
Ýüregime ýassyk edip gussany,
Geçen hakda oňa sorag berýärin.
Her halda ýaşlygym güňläp geçipdir,
Men muňa sähelçe ökünmeýärin.
Günleriň şat gülküsini bölüşip,
Aglana teselli berip ýetişdim.
Aýly gije uly aýyň gaşynda
Aý jemally ýarym bilen öpüşdim.
Gördüm menem ýigrim bäşiň içinde:
Güýz gelýär — ýapraklar, meýdanlar solýar»
Ýöne iň beýik zat: adam durmuşyn,
Kalbyny beýgeldýän eserler galýar.
Häzir bolsa, bu paýhasly güýz bile.
Ýumşak gussa çekýäs, sözsüz sözleşip.
Ýaşasyn adamyň hem tebigatyň
Arasynda güňläp duran sazlaşyk!
***
Ajap syýahatda boldum diýdi ol,
Goýmady gürrüňin goýmaly ýerde.
O nähili ajap syýahatmyşyn —-
Ýedi gün asmanda?
Sekiz gün ýerde?
O nähili ajap syýahatmyşyn?
Bärde-aeroportda uçara münse,
Alty ajap ýurdy ýatyp geçirip.
Ýedinjiniň wokzalynda oýansa.
O nähili ajap syýahatmyşyn?
O nähili ajap? — Sowal berýärin, —
Ýedi mawy deňzi ýatyp geçirse,
Oň üstüne ýene ýetmiş derýany?
Aşakdaky täsin baglaň, metjitleň,
Eşitseň ýokarda diňe myş-myşyn,
Otlar bilen bejertmeseň ýaraňy,
O nähili ajap syýahatmyşyn?
Şat zeminde goýup oba, şäheri,
Gülleriň agyny, gyzyl, sarysyn,
Sen sesdenem ozýan çaltlyk bilen
Öz ömrüň deňinden geçip barýarsyň.
Çaltlyk bilen köp işleri etse bor,
Ýöne şol çaltlygyň bir emmasy bar,
Ol dünýä,
adama düşünmekligiň
Deňinden,
deňinden,
deňinden barýar.
Sen görmän geçýärsiň
Seň üçin dörän
Uçmaha ýat, Ereme ýat gülleri.
Ýüzüňi sypasa, ýygyrdyn ýazjak
Otdan hem toprakdan dörän ýelleri.
Çaltlygyň gylygy: ýagyşlar ýagsyn,
Adam hesret çeksin, ýagsyn akja gar.
Party ýok,
ol juda zerur zatlaryň
Deňinden,
deňinden,
deňinden geçýär.
Gije-gündiz uçýar, uçýar adamlar,
Lezzet alyp motorlaryň heňinden
Dur sen,
Saklan, tizlik söýen Adamzat,
Geçäýmäwer sen öz bagtyň deňinden.
Daglar
Muhammetýar Repowa
Dünýämiziň örki, gögüň diregi,
Bardyr tomaşaly saparyň, daglar.
Bu gün saňa örkläp däli ýüregi,
Senden uly kuwwat taparyn, daglar.
0Etegiňde iller mekan tutdular,
At çapyp, ýaý çekip, peýkam atdylar,
Söýüşdiler, uruşdylar — ötdüler,
Menem seni söýüp ýeterin, daglar.
Men-men diýip daga köňül bagladym,
Seni görüp, kiçiligme agladym,
Boýumy boýuňa deňän halatym,
Toba edip öňüňde çökerin, daglar.
Niçe danalaryň sözün eşitdim,
Betpälleri öz päline duş etdiň,
Bu gün gelip meniň ýakamdan tutduň
Saňa näme diýip öterin, daglar?
Syn et ummanlaryň gözel görküne,
Beýik binalaryň synmaz örküne.
Ýamanlygmy goý özümiň erkime,
Ýagşylygmy welin, aparyň, daglar!
Ilkinji gar
Ýer nirde? Gök nirde? Bilip bolanok,
Baky ilkinji gar ýagýardy ýene.
Onuň ýerde dynnym ýaly kasty ýok,
Gyz ädimi bilen düşýärdi ýere.
Jaýlar, pyýadalar, awtobuslaram
Ilkinji gar üçin şadyýandylar.
Keýpihonlar näme, sussupeslerem
Bary şu gar bilen ýaşaýardylar.
Asman altyn açaryny aldyryp,
Gar däl, ýyldyz dökýän ýaly bu taýa,
...Paltosynyň ýakasyny galdyryp,
Ýigdekçe barýardy wadaly jaýa.
Ilkinji söýgüsi ýumşakdan-ýumşak
Ilkinji gar bolup inýärdi gökden.
Gar onuň ýoluna boljakdy düşek,
Ýöne düşeklige ýetişenokdy.
Ilki ýeriň, soň asmanyň zürýady
Geçip bilmän ýylylygyň deňinden,
Ilkinji gar, pagyş-para erýärdi
Ýüzleň, elleň, ýeriň ýyly deminden.
Bu gar birinji däl, däldi müňünji,
Ol ýyllaň hasabyn undup ýagýardy.
Ol kimiň birinji, kimiň ýüzünji,
Kimiň bolsa, on ýedinji garydy!
Şu gar üçin göwünlermiz ynjaldy,
Geçenem, geljegem jem boldy bizde,
Dünýede hemme zat ilkinji boldy —
Garam, Bagtam, Gaýgy-hasrat, Hoş söz-de!
Maşynlaryň öl köçeden barşyny,
Beýik penjireleň akja perdesin,
Gögüň dynman elek eläp durşuny,
Bagşyň barmak basan şirwan perdesin,
Öňler müňläp kişi görenem bolsa,
Öň duýanam bolsa, müňlerçe ýürek,
Olary, hut ýaňy dörän mysaly,
Görüp bilmek gerek ilkinji gezek!
Aýlan sen, pyrlan sen bolmasyn ünjiň,
Gyz ädimi bilen düş ýere sary,
Öten ýyl ilkinji,
Bu ýyl ilkinji,
Soň ýene ilkinji müdimi garym!
Gar
Gara-gara gargalar
Gar-ga-ýar:
«Biz gonaýsak,
garalar
Gar! Gar! Gar!»
Gonýar gara gargalar,
Gara gargalar.
Dogrudanam, garalýar
Gar! Gar! Gar!
Gara-gara gargalar
Kakýar heşelle:
«Bar gar garalar
Garga gara düşende!»
Agşama çen garalýar
Gar. Gar. Gar.
Garaňkyda gargalar
Ýerinden örýär.
Olaryň täk biri
Bolsa-da iş kyn,
Şol otyr, ak gary
Garaltmak üçin.
Gijäniň aýazynda
Gazaplydyr gar.
Garga aýagyndan
Beýnä çen doňýar.
Ertesi gün ir bile
Köçe süpürýän
Gara gargan gargany
Oklaýar bir ýan.
Gara-gara gargalar
Şahadan örýär.
Gara gargan
garganyň
Maslygyn görýär.
...Günde gara gargaýar
Gargalar: «Gak!
Gak!»
A gar bolsa, elmydam
Ak!
Ak!
Ak!
Orak
Iňrik garaldy-da, ýyldyzlar ýandy,
Hemme zat parahat dem alýar indi.
Gündiz bugdaý orlup, joş uran ýer hem,
Gara şalyn egne atypdyr bu dem.
Gijeler ne gözel söýgüli maýda,
Gökde egri orak mysaly Aý-da
Bugdaý orlan ýere hyrydar bakýar,
Hem ol gussa bilen şeýle ah çekýär:
«Düşsedim boşlukdan, ah, şol ýere men,
Orardym bugdaýy tä daňdana çen»
***
Deňiz başda gök däldi-de, mawudy,
Soňra agşamara elwan öwüsdi.
Äpet tolkunlary göge towusdy,
Deňiziň halyna göwnüm awady.
Köňlüni gynaýan uly zat hakda,
Güwwüldäp-güwwüldäp sözleýän ýaly,
Maňa düşün, düşün diýýän mysaly,
Kiçelýärdi,
Ogşaýardy aýakdan.
Şonda synlap bir naýynjar sypatyn,
Ýürek bilen eşdip köňülde zaryn,
Deňiz däl-de,
Bu ümmülmez jandaryň
Köpürjikden dörän ýalyn sypadym.
Birden rahatlandy meniň bu raýat,
Agşam gelip,
Dökdi oňa pişmesin.
...Eger deňze gerek bolsa hemaýat,
Onda adam ogly näme işlesin?!
Sonet
Deňiz gözýaş dökýär, deňiz aglaýar,
Üç gündür deňiziň hiç karary ýok
Deňiz aýralyga bagryn daglaýar,
Ol Aý ýaryn bagra basyp bilenok...
Üç gündür asmany çal bulut büräp
Deňziň bu halyna gülüp gözleýär
Üç gündür deňiziň bagryn paralap,
Onuň gözel Aý ýaryny gizleýär.
Deňiz-de ah urup diýýär: «Eý, şemal,
Şu çal buldy kow-da, rehim et jana!»
Deňiziň nalyşyn eşidip şol hal
Şemal çal buludy kowýar ummana.
Gözel Aý asmandan deňize düşýär,
Deňiz ýaryn bagra basyp, köşeşýär.
***
Ala gözli Maral gaýadan gaýtdy
Gün nuruna al öwüsdi alkymy.
Soňam esli salym ýaňlandy durdy,
Bir elhenç gümpüldi säher salkyny.
Bu goha çalaja tisginen owlak
Howlukmady, äwmän ýerinden turdy.
Soň jülgäň düýbüne — bir gara gorpa
Geň galyp, geň galyp garady durdy.
Birdenkä-de diriň-diriň bökjekläp,
Başlady ol bir günäsiz oýuna.
Özün goýup gaçan eňäň yzyndan
Bökdi keýp bilen jülgäň teýine...
Ýazlarym
Durna, jümjümeli, älemgoşarly,
Ülkäme toý bolup gelen, ýazlarym,
Edepli-ekramly gunduz goşarly,
Bäs edişdiň gyzlar bilen, ýazlarym.
Çaga bolup, ýaýlalaňda oýnadym,
Ýigit çykyp, görmegiňden doýmadym.
Kämillikde Şygrystanda ýaýnadym,
Ýylda ussat bolup gelen, ýazlarym.
Diriliş sen, galkynyş sen, durmuş sen,
Guşa ganat, bize ylham bermiş sen,
Elwan köpri gelejege geçmişden,
Çyn aşyga döwran bolan, ýazlarym.
Göz aýladym bu gün ýakyn-daşlarym,
Begenjimden gök diredi başlarym.
Söýenim, sylanym, deňi-duşlarym,
Aman eken ilen-çalan, ýazlarym.
Sen bir jadygöý sen, giden bir many,
Özüň bilen ýazlaşdyrdyň ynsany,
Maňa il-günümiň şöhraty-şany
Nesip etsin seniň bilen, ýazlarym.
***
Guşlar bilen söhbet açdym
Men bakylyk barada.
Ine, şu ullakan zemin
Hemem şu asman arada.
Dostlaryma sarpa goýdum,
Elýetmez gyzlary söýdüm,
Baş ýalaňaç gezdim garda,
Ine, şu ullakan zemin
Hemem şu asman arada.
Ýok, gykuwlap däl-de, aglap
Geçeninde jiger daglap,
Düşündim men durnalara
Öz köňlümem ahy-zarda,
Ine, şu ullakan zemin
Hemem şu asman arada.
Her näme diýsegem, dostlar,
Göterilsin bu gün tostlar!
Çünki ýaşamaklyk hezil
Gan urýarka damarlarda,
Ine, şu ullakan zemin
Hemem şu asman arada.
Gussa batmak nämä derkar!
Şatlanmaga hakymyz bar.
Gam çekeris biz aňyrda,
Biz, entek diri ahyry
Ine, şu ullakan zemin
Hemem şu asman arada.
Ýöne ulurak bolalyň,
Uludan tälim alalyň,
Söz açsak näme barada,
Çünki, kiçi bolmak — günä
Ine, şu ullakan zemin
Hemem şu asman arada.
Iki agaç
Agaç agaja bakar,
Arasyndan suw akar.
Akar üçin parhy ýok, —
Ikisinem deň ýakar.
Ikisi-de deň öser,
Başyn sypap ýel öser.
Daş-töwerek guwanar:
«Ösüşleri ne ýeser!»
Akar akar-da gider.
Baryp bir teşnä ýeter.
«Haýsy kenar gowy?» diýp,
Agaçlar pikir eder.
Örüsi ýaýrap gepiň,
Wagtyny alar köpüň,
Çep kenar saga zardyr,
Sagam zarydyr çepiň.
Olar miwe getirer,
Emma gamly oturar,
«Oň kenary gowy!» diýp,
Aglar, ömrün ötürer.
***
Guý, ýagyş! Eziber tallaň saçlaryn,
Geliber müň ýylky ýollaryň bile.
Ýöne dag daşlaryn alyp gaýtma,
Dag başynda ýatan silleriň bile.
Guý sen, ikiýana bulap baglary,
Böwri ýarylana dönsün bu asman.
Baglar buýmaz ýagşyň ýagany bile,
Ýagşyň döwen güli guramaz asla.
Nämüçindir özüm bilip bilemok.
Sen gökden ineňde batýaryn gama.
Bir dilegim, ýüregimde gat ýasan
Geçen günleň ýatlamasyn gozgama.
Ýada salma çagalygyň günlerin,
Döwür geçdi «ös, saçym, ös saçlykdan».
Ikibaşdan, gözün baglap enemiň,
Aýakýalaň, başy açyk daş çykman.
Sen tans oýna belent jaýlaň başynda,
Suw-sil et asfaltly daş-töweregmi,
Hemem ilkidurmuş päkligiň bile
Durla meniň bu şäherli ýüregmi.
Guý sen ýagyş! Güwläp-güwläp geçeňsoň,
Beýhuş eder biziň şäherli seri.
Şäheriň çetinde asfalt gutaryp,
Aňyrda sähranyň başlanýan ýeri.
Şäher tarapyndan gelýän binalaň
Sesin eşdip çigildem hem jümjüme,
Ýol berer «Ýollarňyz ak bolsun» diýip.
Bu beýik hem Adalatly hüjüme.
Häzir bolsa, guýuber sen joş bile,
Ýöne daşy düňdermesin silleriň.
Durlaber sen bu şäherli ýüregmi
Hemem jümjümäniň uzyn tellerin!
***
Göz aýla dört ýana — gül depe-düzüň!
Seretseň asmana, görünýar ýuzüň!
Ol bir özbaşyna elýetmez umman,
Göge daş oklasaň, döwüljek asman!
Şapak deý doglupdyr elwan gülälek.
Başyny egip dur, «ýol» diýýän ýalak!
Göge daş oklamak, ýolamok güli.
Olardan zyýan ýok, dogry-da weli!
Orýaryn ekenmi, oranmy iýýän,
Özüme edenli, gujurly diýýän.
Artyk bagt barmy — sähraňa barsaň,
Asmana seredip, ýüzüňi görseň!
***
Baharda gül ýagdy,
Gyşda garymyz.
Güýzde gussa batdyk durna geçende.
Biziň täleýlermiz,
Ykballarymyz
Aýlanyp dur dört pasylyň içinde.
Hiç zat täzelik däl ýeriň ýüzünde,
Täzelik däl baglaň şaggyldap durşy.
Täzelik däl çal asmanyň düzünde
Gaýdyp gelmek üçin
Durnalaň barşy.
00Ýöne baglar maňa saýasyn gerdi,
Ynam gördüm ak durnalaň gözünde.
Düýn söýgülim menden ýüzün öwürdi —
Köne zat ýok eken ýeriň ýüzünde.
***
Neneň oňat!
Şol ýagyşlar ýagyp ýör,
Şol güller gülleýär, türkmen düzünde.
Şahyr söýgi setirlerin ýazyp ýör,
Senem ýaşap ýörsüň ýeriň ýüzünde!
Neneň oňat!
Bu säherde gussam ýok,
Güllerde damjalar — misli bir dürler.
Men saňa ýer-gögi peşgeş beremok,
Geçdi oňa ynanylýan döwürler.
Men diňe ýagyşmy, tupanmy, duman,
Parhy ýok, şadyýan, gussaly günde,
Minnetdar,
Minnetdar saňa sag-aman
Ýaşap ýöreniňe ýeriň ýüzüňde.
Güýz donun geýipdir türkmen düzleri,
Baglaram sypaýy — miwe bişende.
Barha az aýdylýar söýgi sözleri,
Barha köp oýlanýaň iňrik düşende.
Neneň oňat!
Täze güller açylsa,
Güle yhlas eden türkmen düzünde,
Hüwdi bolsa, çörek bolsa, gün bolsa,
Senem ýaşap ýörseň ýeriň ýüzünde.
0***
Sähra ýyldyzlary öçdi bireýýäm,
Gyzaryp başlady baglaryň başy.
Guşlar göçdi meýlisinde bu dünýäň,
Jürküldä öwürip töwerek-daşy.
Bolmajysy boldy garagol serçe,
Torgoýam joş bilen asmana galdy.
Zeminiň söýgüsi sygmansoň içe,
Tebigat gürläýjek, gürläýjek boldy.
Köpden bäri ýüreginde gizlenen
Syryn giň jahana jar edýän kimin,
Öz guşlary, oty, şemaly bilen,
Öz ene dilinde gepledi zemin.
Ne bir hile bardy onuň sesinde,
Ne birne ýaranmak hyýaly bardy.
Geçmän kalbyndaky çyn höwesinden,
Ol diňe öz diýjek sözün diýýärdi.
Ol diňe esasy, uly zat hakda,
Bakylyk barada aýdýardy aýdym.
Şäherem tüsseläp örän uzakda,
Bärik — sähra tarap ädýärdi ädim.
Diýdim: «Men bir seniň bagyňda ýaprak
Aç, köpi görmedik batyl gözlerim.
Öwret maňa öz diliňi, eý toprak,
Aç syryňy ol elýetmez sözleriň!?»
Toprak jogap berýär: «Gögele oglan,
Kim sen? Neçün beýle hyýal gurýarsyň?
Sen öz büdür-südür mukamyň bilen,
Meniň owazymy bulaşdyrýarsyň».
0Ahyry dolanýan öz tünegime,
Ýürek saz çalanok. Ýürekde joş ýok.
...Meňzäsim gelenok öňküligime,
Bu topraga bolsa, meňzäp bilemok.
***
Gäwersiň düzünde bahar şoh bolup,
Çygly otlar billeriňe ýetende,
Ýuwa, jümjümeler «Dadyp geç» diýip,
Seniň aýagyňa badak atanda,
Güller suwly okarasyn güjeňläp,
Galdyrap, buldurap bakanda size,
Suwuny içmersiň, emaýlyk bilen
Ony nurlar edip serpersiň ýüze.
Ine, şonda
Birden durlanar ganyň,
Ýadawlyk, oýlardan azat bolar ser.
Şäher şowsuzlygy,
Ýeňilişleri
Juda,
Juda,
Juda ownuk görüner.
Geçmişiň tozanyn silkip üstüňden,
Geljegňi sähranyň ýüzünden okap,
Ýagyş geçenden soň çyrmaşan ota
Ýatarsyň,
Ýatarsyň ýüzüňi oýkap.
Düşünersiň bu topraga, bu dünýä,
Şoň päkligi bilen senem borsuň päk.
Tämizlik,
Elýetmez gözelliginden
Başga onuň dynnym ýaly kemi ýok.
0Ýazyp seniň maňlaýdaky gasynňy
Sähranyň üstünden öwsende ýeller,
Sen bu dünýä ýaňy inen mysaly,
Täzeçe ýaşasyň,
Söýesiň geler.
Bu sähra,
Bu uçmah bejerýär bizi,
Bizem söýgimizden berip aklygyn,
Bu ýaşyl ummana siňip gideliň
Hem bolalyň bir bölegi päkligiň!
Baharyň işi
Bahar säher bilen başlady işe,
Ak süýt guýdy erikleriň üstüne.
Baldaklary gök reňke boýady,
Gülälekler al öwüsdi dessine.
Ellerinden dür dökülýän baharyň,
Nepesi durlady çygly howany.
Soňra syryp gök ýüzünden buludy,
Mawy reňke boýap çykdy asmany.
Mawy gözlem şu asmanyň aşygy,
Şoň reňkinden akyl-huşum göçendir.
Belki, martda sallançakda ýatyrkam
Gökden daman iki mawy damjajyk
Gelip meniň gözlerime gaçandyr.
***
Asmanyň manysyn, dünýäniň syryn
Durnalaryň setirinde okaýan.
Ýetmiş ýyllap aýra düşen mysaly,
Çygly ota kükregimi oýkaýan.
0Bag astynda göge garap ýatyryn,
Düşek edip ýaş maýsaly topragy.
Barmaga gök ýuwa sarap ýatyryn
Men — dünýäniň daragtynyň ýapragy.
Unudýan özümi. Unudýan bada.
Ýaşyl tebigata siňýän-de gidýän.
Baky tebigatda,
Baky dünýäde,
Özümi gül, toprak, maýsadyr öýdýän.
Juda ir höwrükdim ýaşyl baglara,
Sähranyň üstünden öwsen şat ýele.
Şoň üçinem gussa batan çaglarym
Keselmi bejerýän tebigat bile.
Garylýan dünýäniň baky sazyna,
Deňiz bolup güwwüldeýän, güňleýän.
Goşulyp baldaklaň ýaş owazyna
Hiç wagt kesellämok,
Hiç wagt ölmeýän.
Adam ölüm diýip tapypdyr bir zat,
Ölüm näme?
Tebigata garylmak,
Bahara gül bolup getirmek şöhrat
Daň-säherler pyntyk bolup ýarylmak.
Dostlar näme,
Giden günüň atlarlar,
Birnäçe gün seni ýatlar-köýerler.
Çyn ýürekden köňüllerin daglarlar
Soňra?
Soňra aglamasyn goýarlar.
Ýöne ýyllar geçip, üýşüp deň-duşlar
Gök otuň üstünden basanda gadam
Otlar olaň aýagyna çyrmaşar,
«Saklan! — diýýän ýaly — mähriban adam.
0Keýpiňiz neneňsi? Barmydyr bir tap?
Gezip ýörmüsiňiz başlaryňyz jem?!»
Emma şol otlaryň ýüzüne garap,
Mendigimi bilmez olaň birisem...
Güýz bilen söhbet
Syr alyp syr berişýän
Söwer dostuma meňzäp,
Kakdyň ýene gapymy,
Meniň paýhasly güýzüm.
Ýene duýgy köňülde
Oýandy müňzäp-müňzäp,
Duýgulaň agramyndan
Epilip barýar dyzym.
Güýzüm! Güýzüm! Sen edep,
Sen bir nusga, sen many,
Açýan seniň öňüňde
Syrlarymyň baryny.
Sen dumanly topragyň
Hem çal siňen asmanyň
Bile meniň köňlüme
Saçýaň paýhas nuruny.
Düşünýärsiň: güýz pasly
Ahyret däl, öçmek däl,
Sowap barýar asmanda,
Ýogsa, hanha sary Gün
Güýz diýen — sahylykdan,
Nur eçilmekden nyşan,
Biziň mydam sahylyga,
Nura mätäç jahanda.
0Düşünýärsiň: şöhrätsyz,
Ýörenlere şan-şöhrat,
Atsyzlara oňat at,
Tapsyzlara tap berseň,
Maksatsyzlara maksat,
Myratsyzlara myrat,
Köňülleri körlere
Bir dana kitap berseň.
Seljerseň görip meýin
Dosty-ýaryň meýinden,
Ynsap, hakykat bolsa
Ähli baýlygyň — malyň
Sözler birden ýarylsa
Ýürekleriň teýinden,
Güýzän güýz ternelerniň
Täsin ýarylşy ýaly.
Güýzüm! Çigrek gijeleň,
Şemal şuwlap geçende,
Birden düşýär ýadyma
Neresse dosty-ýarlam.
Gör, olaň näçesi ýok
Az salymyň içinde?!
Şoň üçin gadryn bilýän
Şindi jahanda barlaň.
Törpüle sen duýgymy,
Goý, inçelsin — men kaýyl.
Bolsun ýakynyň-ýadyň
Agysyna dözümsiz,
Seniň görküňe maýyl,
Seniň erkiňe maýyl
Günlem, şatlykdan ýaňa
Goý, üzülse üzülsin.
0Ýapraklaryň basgylap,
Ýuwaş ädimläp barýan,
Şuwwuldaýar gam bolup,
Çigrek şemal şahada,
Güýz diýen sahylykdan,
Nur eçilmekden nyşan,
Biziň mydam sahylyga
Nura mätäç jahanda.
Durnalar
Birden gök asmana dikildi gözüm.
Ah, ol görnüş! Gözüm nämeler görýär.
Gül düzüň üstünden düzümde-düzüm,
Göwnüňi göterip, durnalar barýar,
Her ýyl syn edýärin men bu görnüşe,
Her ýyl gözlem şu görnüşden doýmaýar.
Durna geçýär... misli adam durmuşy.
Durna geçýär... geçmesini goýmaýar.
...Adamlara hiç etmändim erbedi,
Ýagşylygy bolsa az etdim juda.
Köçede maksatsyz entäp ebedi,
Tekepbirdim. Düşdüm dostlamdan jyda.
Hiç kim maňa erbet adam diýmedi.
Ýöne ýagşam diýmediler, elbetde.
Şeýle agyr jeza meni gynady.
Şeýle jeza goýdy meni ezýetde.
Köp ýalňyşdym. Bu ümmülmez dünýäni,
Kitap däl-de, ýalňyş bilen öwrendim
Durnalar!
Durnalar!
Ine, şuň ýaly
Ýollar bilen sizi garşylan mendim.
Öňem uçupsyňyz hatarma-hatar,
Ýene uçarsyňyz uzakdan-uzak.
Ýöne bir gün meňem ahyrym ýeter,
Bir gün ajal gurar ömrüme duzak.
Oňat bilýän, menden soňam aýlanyp
Geçersiňiz. Şu akym bir durmasyn.
0Ine, şu ynanja mäkäm baglanyp,
Kükregimde ýürek goýar urmasyn.
Ýöne az ýalňyşsyn menden soňkular,
Ýöne durmuş gara günler görmesin.
Durna geler!
Durna gider!
Durna ger!
Il daş çykyp garşy alar durnasyn!
...Her ýyl syn edýärin men bu görnüşe,
Her ýyl gözlem şu görnüşden doýmaýar.
Durna geçýär... misli adam durmuşy,
Durna geçýär... geçmesini goýmaýar.
Güýz peýzažy
Şeýle bir çuň güýz gününiň peýzažy,
Bu görnüşi diňe dana okýandyr.
Küteldipdir günüň tylla tyglaryn
Üçünji ongünlüginde oktýabr.
Baryp gözýetimiň sütünne çenli,
Sähra sary donun bürenip ýatyr.
Baglar ýere gaçýan ýapraklarynyň
Yzyndan ses-üýnsüz seredip otyr.
Penjireden düşýän solgun yşyga
Yhlas bilen elleriňi çoýýarsyň.
Bu gün köňüldäki şatlyk-gussany
Sen öňküden has çuňurak duýýarsyň.
Sag bol, güýzüm, näzik duýgulaň üçin,
Açdyň ýürekdäki syrlary bize.
Ýazdyň köňüllere belent aýdymy
Aglap geçen durnaň perleri bile.
...Tebigat toý tutdy baharda-ýazda,
Meýlisinde näz-nygmatyn eçilip,
Indem sary ýapraklaryn manat deý
Otyr toýuň hasabyndan geçirip...
0Güýz gijesi
Ýakanok köňüle güýzüň şemaly,
Noýabr gyş geljegini buşlady.
Ikindin kölgeleň uzaýşy ýaly,
Ýene-de gijeler uzap başlady.
Kelläňi sokmaga tapaňok deşik.
Nädip geçirmeli soňsuz gijäni.
Ýa keýwanyň bilen süýji gürleşip,
Sanap çykmalymy güýzde jüýjäni.
Ne gapyň kakylýar, ne-de penjiräň,
Howadanam beter ýüzüň gamaşýar.
Şeýle günler, meniň çakyma görä,
Sen birine, birem saňa garaşýar.
Otuz üç ýaş köňle müň gussa salar
Daşarda çygly ýel gitdikçe güýjär.
Bu şeýle bolupdyr. Şeýle-de bolar:
Günleriň gysgalyp,
Uzalýar gijäň.
Durna
Ak asmanyň giňligin,
Güýzüň reňkin halaýan.
Ömrümiň her ýylyny,
Durna bilen sanaýan.
Boýun egip dünýäde
Höküm sürýän şol kada,
Gykuwlaşyp durnalar
Geçip gider Ýefrata.
Gözi bilen gulaçlap,
Bu Watany, bu çöli.
Geçip gider durnalar —
Bu ömrümiň bir ýyly.
0Wah, uzakdyr, howpludyr,
Hatarlydyr bu ýollar.
Okdan ölen bir durna
Agyr hatardan galar.
Gyş geçip, ýazym geler,
Durnadyr gazym geler,
Geçen ýylymyň ýerne,
Gelmez atylan durna.
Ýüregimiň gussasyn,
Ýüregimiň azaryn
Jemläp, hiç wagt gelmejek
Durna üçin aglaryn...
***
Söýýän güýz paslyny,
Sarylygyny.
Göwnüme hoş ýakýar onuň pes päli.
Ölüm bilen ömrüň aralygyny
Ölçemeli ýaprak şahada häli.
Ýöne, ine,
Sowuk şemal öwüser,
Şonda birden şahasyndan täner ol.
Ol howada böker, oýnar, towusar,
Kepderi deý gökde agyp-döner ol.
Edil gara ýere ýetdim-ýetdimde,
Birden ýene galar gider asmana.
Garagol çaga deý durmaz hetdinde
Ajalyň öňünde gelmez amana.
Ajalyny almaýan dek boýnuna
Ol keçjallyk bilen oýn eder ýeser.
Geňler galyp onuň täsin oýnuna
Gyşam birazajyk yzyna teser.
Aýralyk pasly
Ýaprak bagdan gaçmasa,
Güýzüň görki näm bolsun?!
Otlaň reňki öçmese,
Güýzüň görki näm bolsun?!
Gün tukat nur seçmese,
Ýere duman düşmese,
Gazlar aglap geçmese,
Güýzüň görki näm bolsun?!
Köne oýlar dömmese.
Toprak agras dymmasa,
Bu aýralyk bolmasa,
Güýzüň görki näm bolsun?!
Gorky
Oba çagyrsalar, ýitirýän özüm.
Diýýärin aljyrap: «Bararyn hökman.»
Soň çilimmi otlap, ýumýaryn gözüm.
Çozýar ýok pikirler üstüme bakan.
...Ine tämiz geýnip, bararsyň bärden.
Tanyşdyr adamlar, gezilen ýerler.
(Ýeri, ýazmak kärin tapdyň sen nirden?
Näme diýerkäler? Näme diýerler?!)
Hana, hol gapdalda bir ýigit otyr,
Şondan gorkup, özüm alyp bilemok.
Törde çaý süzüşip gojalar ýatyr,
Olar hakynda-ha gürrüňimem ýok.
Ine, birden obaň garry, jahyly
Söhbet gurar gazet, goşgy barada.
«How, Eziziň ogly, goşgyň nähili?
Ýeňillig-ä ýokdy biziň obada.
Agraslyk süýdüni ilki emeňde,
Sen emipdiň päk süýdüni hak sözüň,
Oglum, oňarsaň-a ilki çenenme,
Çenendiňmi, boş geçmesin oklaryň.»
Diňläp, ýere girmän otyrsyň zordan.
Wah, basymrak ýarylmazam gara ýer.
(Ýeri, ýazmak kärin tapdyň sen nirden?
Näme diýerkäler? Näme diýerler?!)
Ýeri, hol, agzyndan süýt ysy aňkap
Duran garagolam gyrpyp gözlerin.
Diýer: «Goşgy ýazmak bolupdyr aňsat,
Şeýle goşgular-a menem ýazaryn.
Bulaň göterýäni dünýäniň derdi,
Melul bolup ýörler gülleň ysyna.»
Wah, bir özi bolsa gapam diýerdim,
Meň başyma oňky näme diýsene!
..Oba çagyrsalar, gideýin nädip?!
Men misli söweşden eýmenýän soldat.
Yza iki ädip, öňe bir ädip,
Ahyr ýola düşýän, ýüzümi sallap.
Öz-özümi iýmän saklanýan zordan,
Hakydamda bolsa şol eýmenç sözler:
— Ýeri, ýazmak kärin tapdyň sen nirden
Näme diýerkäler? Näme diýerler?
Bäşim nuraly
Söýýän Bäşim Nuralynyň işlerin..
Söýýän sadalygyn.
Ýönekeýligin.
Ine, sähra gyzlarynyň döşleri
Ýaryp barýar gül keteni köýnegin.
Ine, çopan goşy.
Ine-de, bagşy
Ýüzün göge tutup, zowladyp otyr.
Tamdyrda nan bişýär, ýagşydan ýagşy,
Gapdalda ak köpek meýmiräp ýatyr.
Göze dürbi dakyp, ediberiň syn:
Adamlaň ýüzleri,
Tamdyrdaky ot,
Şeýle bir, şeýle bir ýürege ýakyn,
Nädip aýtjagyňam bilip bolanok.
Ýöne söýüp, ogşap dury asmany,
Biz bilen bir ýurtda alyp ýörkä dem,
Barka aramyzda çyn Pirosmani,
Bu zatlary duýmandyk biz sähelem.
Gaýta, hondan bäri, akyllysyrap,
Onuň täsinligne gülýärdik çala.
Ol bolsa, elmydam ot deý syçyrap,
Gümra bolup ýördi öz işi bile.
Ýyllar geçip barýar
ulgam-da-
ulgam.
Örän täsin seçip ejizdir merdi.
Bu kesel adama öňden ýolugan:
Dirikä adama düşmezlik derdi.
Adam ýaşap, ýanyp berilen ýyllar.
Öçensoň şöhlesi ýetýärmi bize?
Eýsem, subut etmelimi geniler,
Geniligin bir-täk ölümi bile?!
Mukamlar başy
Mylly aganyň röwşen ýadygärligine.
Ahyr,
iňrik garalanda,
ýagyş ýagmasyn goýdy.
Gije örän mylaýymdy.
Tümlük diýseň goýudy.
Aý-güni dolup düşüpdir ýapraklary
şahalaň.
Gije — şäher gijesidi, ol durşuna
şagalaň
Ol durşuna durmuş bilen gaýnaýardy,
joşýardy.
Näçe ýyldyz dogýardy.
Näçe ýyldyz ýaşýardy.
Biri şygyr düzýärdi,
Ýene biri — hoş mukam.
Göripler özün iýýärdi. «Men boşmukam?
Boşmukam?»
Ine, şeýle gözel gije
gezim edeýin birdem
Diýip, köçä çykypdym.
Barýaryn.
Ine birden,
Birden,
nirden
bilemok, jadymy ýa düýşmükän
Ýaňlandy birbada pessaý,
soňra batly hoş mukam.
Saz kä beýnä urýardy,
Kä ýürege eňýärdi.
Pyragyny ýada salýan parasatly heň bardy.
Bethoweniň hyjuwyny siňdiripdir heňe
ol.
Emma men derrew tanadym — bu diňe ol,
diňe ol!
Dutaryň her perdesi diýdi
misli bir saky:
«Adamlar, durmuş gözeldir!
Ýaşaýyş — baky!»
Entek oňat duýgy bilen,
paýhas bilen birbada,
Bet pygyllar,
hapa işler ýaşaýarka dünýäde,
Şu saz bilen getirerin erbetligi amana,
Şu saz bilen ynanaryn
Adamlara, Zamana.
Özümiň ejiz damarym şu saz bilen üzerin,
Özümi tar edip mydam
men şu saza düzerin.
Goý, kafede kofe içip,
jaza uýun ýaňralar,
Emma şu saz meň
ruhumda ömrüm boýy ýaňlanar.
Goý, durmuş maňa kyn günler
agyr ýollar eçilsin.
Durmuşy kynlygy üçin doly ykrar ederin.
Günleň biri
bir adama şu saz bolup kömek bersem,
Mylly agaň beýikligin bir basgançak
beýgelderin.
Talantlar
Her kim öz ugruna talantdyr,
talant!
Bu dünýede talantlary gözledim.
Ähli ýalançydan edýärin talap —
Goý, olar talantly ýalan sözlesin.
Balerina sahna çykyp, galdyrap.
Ölýän guw ömrüni aýaklanynda.
Men oňa diýýärin talant sen,
talant!
Güller bitsin näzik... aýaklaryňa.
Talantly dörjeläň ýeriň gursagyn,
Talantly göterliň Wenera tarap.
Eger erbetlige hyýal gursaňyz,
Biliň, şol üçinem gerekdir talant.
Talantly ýumuryň betpygyllary,
Goý, olar müdimi kül-owram bolsun.
Eger şahyr gelse, oň şygyrlary
Edil bahar ýaly talantly gelsin.
Köpler köpri gurup özün tanatdyr.
Köpler köpri ýumrup özün tanatdyr.
Birisi gurýany üçin talantdyr.
Biri ýumurýany üçin talantdyr.
Talantly ýat bekläň görenlerňizi,
Şeýtseň bir däl, on gözýetim
aşarsyň.
Talant bilen söýüň gözellermizi —
Goý, olaryň bagtdan gözi ýaşarsyn!
Sen öýdemi, ha aşýaňmy belentden,
Unudaýma — talant belent talapdyr.
Hakyky talantmy? Hapa talantmy?
Ine, şuny bilmek beýik talantdyr.
Närazylyk
Ýaz!
Kelläň telegraf sütüni bolup
güňlesin,
ýazmakdan gurasyn goluň.
Agşam ýazan oňat setirlerňizden
Säherler oýanyp närazy boluň.
Siziň kalbyňyzy durşuna gaplan
Gazaply kazy deý närazylyklaň
Basyrmaň üstüni,
Diňläň olary.
Oňat pygly üçin raýyny ýykmaň.
Närazylyk — örän oňat duýgudyr,
Ýöne bu duýgyny gazanmak kyndyr.
Ol — uly şahyryň böwründe hanjar,
Ejizleriň hanjarynyň gynydyr.
Ýaz!
Ýazmakdan ýaňa gurasyn goluň.
Gijäň köpi geçip, galypdyr azy,
Sen özüňden näçe närazy bolsaň,
Il senden şonça-da razydyr, razy.
Jedeller
Hany geçen günleň gyzgyn jedeli,
Geçen günleň gyzgyn hyjuwy hany?
Neçün beýle boldy — aýan edeli,
Eýýämden öçäýmek ir dälmi, Halyl?!
Suwsuz degirmendir — jedelsiz
şahyr.
Böwrüň diňläp, şahyr bolaýmaklyk
kyn.
Biz gijeler goşgy ýazardyk ahyr,
Erte bir söz üste sögüşmek üçin.
Goý, «şahyrlaň güni jenjeldir
dawa» —
Diýip, dodak çöwrübersin gedemler.
Bizi şahyr eden jedeller dälmi?
Halyl, bizi şahyr eden jedeller!
Ýogsa, nämüçindir, sansyz alada,
Sansyz hysyrdylar içinde häli,
Goşgy galýar edil orta arada,
On bäşinji derejeli zat ýaly.
Düzdeçilik nirde, durmuş nirede.
Şeýdip gün tertipli öýdeçi bolýas.
Ümsümlik gözleýäs diwar arada,
Goşgularmyz çykan gazeti alýas.
Şeýdip ötýär ömrümiziň durnasy,
Ýaňlandyryp çüýşe ýaly belendi.
Jedelden daş öýdeçiniň durmuşy
Goşgymyzy sowatmaklyk bilendir.
Entek ýaşamaly biz ýana-ýana,
Entek bedenler ter, beýniler-de ter.
Jedelde söweşsek, almarys ýara, —
Diňe goşgymyzyň ýarasy biter.
Ýeke setir
Bütin ömrüň ýazyp gije we gündiz,
Gözüň ýummazdan öň galyp tirsegňe:
«Herhal, bulut bolup ýagman geçmedim.
Damar bir setirim dünýäň gursagna».
Diýersiň-de, gözleriňi ýumarsyň,
Sende ahmyr bolmaz, ökünjem bolmaz.
Ýagty dünýä goýan birje setiriň
Beren sütemini hiç kimse bilmez.
Diňe müňläp setir okalan gündiz
Hem gijeleň ýagty çyragy biler.
Saady, Gomer biler, Rudaky, Puşkin,
Tolstoý, Lermontow, Pyragy biler.
Ýöne müňläp setirleri külterläp,
Birini goýmazlyk — köýmekdir, köýmek.
Bu dünýäde iň eşretli sütemdir,
Million setir okap, bir setir goýmak.
-nji ýyl, Lermontow dueliň öň ýanynda
Sen nirde, Russiýa!
Tur, aýaga gal!
Ähli lellimligiň zynjyryny gyr.
Indi seniň hiç wagt dogmajak ogluň
Dur ajal okunyň öňünde häzir.
Üç däl,
Sekiz at goş çaman paýtunňa,
Bol çaltrak, howp astynda aşygyň.
Indi gel-gel, ölen ýüregi bilen
Aşyk söýmelimi garly Maşugyn.
Rehmiň gelsin perzendiňe, Russiýa,
Onuň murty ýaňja tabady ahyr.
Ol seniň namysyň, wyždanyň üçin,
Duşmanlarňy burça gabady ahyr.
Ýetiş sen, ärleriň beýik ülkesi,
Ähli Pugaçýowyň, Raziniň bilen.
Kak sen dekabristleň mazar gapysyn
Senat meýdanyna çyksynlar olar.
Benkendorf däl-de,
Puşkinler bile
Adat boldy Russiýany soramak.
Ýöne neçün ýetişeňok, Russiýa?
Kyn düşýärmi şahyryňy goramak?!
0Ýüregiňden çykan ýalkymly sözleň
Zarbyndan titredi patyşaň tagty.
Neneň gymmat düşdi
Bütin Ýewropaň
Seniň kuwwatyňa ynanjak wagty.
Ine, ine, kawalergard Martynow
Gysyp barýar pistoletiň gulagyn.
Nyşanasy diňe Lermontowam däl,
Nyşanasy seň ýaraly ýüregiň.
Ýok, öňräk gunduz garyň üstünde
Dantesem Puşkini atmandy diňe,
Ol Puşkiniň çep gursagna bakýarka,
Seniň çep gursagňa bakýardy siňe.
Ine, bu gün ak Maşugyň öňünde
Ýene çenäp durlar çep gursagňa ok.
Sem nämüçin ýetişeňok, Russiýa?
Kyn düşýärmi şahyrlarňy goramak?
Dantes
Hawa,
Dantes baky ýaşar dünýäde,
Entek ýaşaýarka Puşkiniň ady.
Öwrenerler onuň terjimehalyn,
Öçmez ýüreklerde ahmyryň ody!
Gözi düşse,
Itiň gözi agarar,
Onuň ykbalyna,
Onuň halyna.
Baky sürgün etdi Dantesi Puşkin
Ýigrenjiň müdimi sowuk iline.
Şeýleräkdir genileriň permany, —
Olar şum adamy ýok güne salar.
Bulam bir sapakdyr Puşkinden bize:
Dantesler ölenok.
Ýaşaýar olar!
Musa Jelile
Eger öňde-soňda
hakyky şahyr
kim? — diýseler, adyň tutardym welin,
Sen şeýle ýönekeý
Hem kiçigöwün, —
Bilýän, öwgim saňa ýaramaz, Jelil.
Her näme-de bolsa,
seni soraglap,
Ýüregim kükregme urdy müň gezek.
Jelil,
Bu hak sözüm, —
sen beýik adam,
Maňa seniň bilen gürleşmek gerek.
Ine, ähli jübim goşgudan doly,
Alyp geldim baryn seniň suduňa
Oňat bilýän,
ýylylyk az olarda,
Çünki men ýanmadym ýanan oduňa.
Goý, ol şu gün bolsun, ýa bolsun erte,
Eger il göwnüne ýakmasa şygyr.
Mende
Seni beýik eden duýgynyň
Müňden bir bölegniň bolmadygydyr.
Seniň beýikligiň sebäbi näme?
Neçün ajal senden gelipdir ejiz?
Çünki sen diňe bir goşgular ýazman,
Ýazylan goşgyny goradyň, Jelil!
Eger dünýäň bar şahyry jem bolsa,
Sarsdyrdy sesleri ümmülmez Ýeri.
Ýöne içlerinde Ajalyň gözne
Bakyp, goşgy ýazjak känmikä beri?!
Maňa
Seniň bilen gürleşmek gerek,
Dökmek gerek
ýüregimiň posuny
Şahyrlar
bireýýäm rowaýat bordy,
Seniň kimin goran bolsa postuny.
Ýürek ýeke zatdan teselli tapýar:
Eger sen ruhumda ýaşasaň,
Hergiz
Seň geçen ýoluňy, pikire batman,
Gysgaltman geçmäge taýyn men, Jelil.
Eger mümkin bolsa,
Ýaryp kükregmi,
Ýüregmi gursagňa salardym bada.
Çünki,
Ýazmak üçin iki adam hakly
bolsa, birinjisi sensiň düňýäde...
Şahyra hat
Kerim Gurbannepesowa bagyşlaýaryn.
Mahal-mahal duşamyzda ikiçäk,
Diýerdik akylly gürlemä derek:
«Şu günler hat ýazyşybam bilemzok,
Hat ýazyşmak üçin daşlaşmak gerek».
Ine, ikimiziň diýenmiz geldi,
Men obada. Senem galdyň şäherde.
Obanyň durmuşy özüňe belli,
Horazlaň sesine örýäň säherde.
Ir ördüm diýýärsiň sen ilkibada.
Emma gapa çyksaň, şo bada duýýaň, —
Garry mamaň düşüp ýörendir oda,
Sygyram sagandyr, süýdüňem taýýar.
Ýok, men birden ýapyşmadym galama.
Ýogsa, saňa sözüm kändi diýere.
Bir wagtky belent-belent galalar
Ýagyş-ýagmyr bilen siňipdir ýere.
Obaň tebigatam adamsy deýin,
Asuda, parahat, äwmezek örän.
(Gelnejem bilmesin, bir zat diýeýin:
Edaly gyzlar bar — elheder aman!)
Bärde kiç-ä ini, uly-da aga,
Daýhan gylygynyň mähiri yssy.
Uçguryny daňyp bilmeýän çaga,
Sümügini çekip diýýär: «Dlasti!»
Hydyr ataň gözi düşen sährada,
Myhmanlyga çagyrylyp barlanok.
Bu ýerde adamlar şeýle bir sada, —
Bu ýerde kän ýüz görülip durlanok.
Birdenkä duýýarsyň ýüregiň bilen,
Unudyp sylagy, hormat, şöhrady
Şäher köçesinde gezip ýörkäň sen
Ýitirýär ekeniň uly bir zady —
Olam ýönekeýlik — unudýar seni,
Unudýar iň zerur, gerek ýerinde.
Sözlermiz elmydam belent ekeni,
Olaryň ýönekeý döwürlerinde.
Bu şygyr sungaty, mälimdir saňa,
Syrat köprüsi dek hatarly ýoldur.
Saçym agarmandyr hesretden ýaňa,
Bagtdan ýaňa-da agaran däldir.
Ak kagyz ýüzüni, toprak deý sürseň,
Soňra tohum sepseň, gögäri ýaly.
Hem obada, hemem şäherde ýörseň,
Iki agaň hyzmatçysy mysaly!
Bilbil bagy söýýär, bag ýeri söýýär,
Meň diýjegim welin, ynan, tobam däl,
Wah, ýene ýüregim şäher küýseýär,
Ýogsa, men ýaşardym eziz obamda. —
Ýaşardym şäheriň şowhunyn taşlap,
Gyzlaň lälesiniň sesýetiminde,
Asfalta berimsiz düzünden başlap,
Onuň Güne ýakyn gözýetiminde.
Asmanyň düýbüniň bolmaýşy ýaly,
Serhet ýok, menzil ýok adam meýline.
Şäherden gaçmak däl meniň hyýalym,
Hyýalym elmydam ýönekeýlige.
Şygyr ýazsaň, saralyplar solmasa,
Mydam toprak bilen dem alsa ýürek.
Ýagşylyk edilse — muzzy bolmasa, —
Şundan oňat durmuş nämäme gerek.
...Ümsümlik ýadadýar bolanda aşa,
Şonda iş edenden, beterräk arýaň.
Häzirlikçe, sag bol! Saglykda ýaşa!
Säherde horazlaň sesine örýän.
Omar Haýýama
I
Eý, sen, Omar Haýýam, eý, beýik lukman.
Neçün beýle bolýar, eýle sen aýan,
Saňa şerap içip meňzäp bilmedim,
Hasam meňzemedim al şerap içmän.
II
Haýyr işiň zary, şer işiň zary,
Uruş, parahatlyk, un bilen däri,
Sygyp otyr seniň ömür depderňe,
Haýran galaýmaly, şularyň bary?
III
Asmanda ýaldyrap doganda ülker,
Şerap deý al öwsüp, daň başyn silker.
Şonda şägirtleriň şol al şerapdan
Bir käse içer-de, ýerinden galkar!
Omar Haýýam
Ertekimi, rowaýatmy bilemok,
Bir wakany gürrüň berjek, ýaranlar.
Kemine, Nowaýy, Firdöwsi, Haýýam
Neşirýatyň kassasyna baranlar.
«Şygrymyzyň muzdy näçeräk borka?
Köpüräk bolaýsa, etmezdi zyýan.»
Geniler öz ýandan için gepleden,
Guranmyşyn hersi bir süýji hyýal.
Ýalňyşmandyr çokga sakgal Firdöwsi,
Alan gonorary geçipdir çakdan.
Haýýama göz gypyp, gyzyl ýüzlükden.
Goja goşa torbasyny dolduran.
Bary-ýogy üç rubagy çap eden,
Haýýam näçe alarkam diýp çaklaýar.
Ahyr pulun alyp, şaýlanýar ýola,
Ýollar bolsa, meýhanada saklanýar.
Meýhana gyzypdyr tamdyr mysaly.
Çekipdir özüne adam ählini.
Ýerden, suwdan, günden dörän şerapdan
Haýýam gandyrypdyr teşne mährini.
Al şerapdan berhiz tutýar Firdöwsi,
Bir tümenem karz bermedi pahyr.
«Zyýany ýok, men şeýle bir ýazaryn,
Menem şahyr ahyr, ullakan şahyr.
Ýene wasp ederin gyzyl şeraby,
Kitaba salaryn uly döwrümi.
Onsoňam bir oňa seredip görüň.
«Şanama» üç esse bolar göwrümi.»
Soňky käsä ýetmän galan puluny
Jübä salyp, Haýýam gaýdan öýüne.
Hem ýazyp başlapdyr, ýazyp başlapdyr,
Şöhrat aýdyp ýeriň gyzyl meýine.
Daň sazyna çenli ýazypdyr Haýýam,
Daňam saz berende, batypdyr uka.
Birhaýukdan turup, okan ýazanny
Hem diýen: «Eý hudaý, näm boldugyka?»
Uzyn gije ýazan ýüzlerçe bendin
Haýýam terslin-oňlyn edenden soň syn,
Näçe köpeltjegem bolsa, paşmandyr,
Dört setir tapanmyş rubagy üçin.
***
Gyzlarym Ýazgül bilen Arzygüle.
Iki gyzym iki ýerden
Goýýar meni uly derde.
Stol, kagyz, galam, çaýym
Barysy bireýýäm taýyn,
Goşgy barýar, ýöne yzyn
Ýazdyranok iki gyzym.
Meň gapymy biri açýar,
Beýlekisi ýapyp gaçýar.
Bakman ýazan zatlaryma,
Oýun düşýär ýatlaryna.
Gazaba münýän-de ine,
Düşýärin men ökjelerine.
Gülýär, bökýär, göçýär olar.
Gaçýar, gaçýar, gaçýar olar.
Diýýärin: «Depäme çykmaň,
Soň geläýiň, içim ýakmaň!»
Emma ýene ses eşdilýer,
Mylaýymyň mylaýymy:
«Kaka indi geläýinmi?»
Gygyrýan: «Gulagňyz kermi,
Bar işim boldy biderek!»
...Mendenem bir şahyr bormy?
Häzir goşgy nämä gerek!
Magtymguly
Bäş ýylda bir kitap eden işimiz
Gyzylbaşlar gelip weýran eýledi.
Etrek etrapyna çozan duşmanyň
Içinden tapylyp akylly nöker,
Şahyryň bäş ýylda ýazan diwanyn
Ýüzbaşydan gizlän bolaýsa eger,
Eger olja oňup, dolanyp öýe,
Nöker hat ýollaýsa külli türkmene:
«Men, adamlar, täsin kitaba eýe,
Äkidiň dözseňiz şunça kyrk müňe...»
Şonda kyrk müň iner kerweni döräp,
Ileri tarapa öwirdi ýüzün.
Kyrk müň gyr at uçgun kimin syçyrap,
Sarsdyrdy Turanyň al-elwan düzün.
Jeýhun bilen Bahry-Hazar arasy.
Ähli baýlygyny kyrk müňe jemläp,
Şol oňat nökeriň diýen parasyn
Işigniň öňüne dökerdi — emläk.
Deregne baý bordy kyrk esse beter,
Güýjünden kyrk esse gaçardy betpäl.
Türkmen hiç duşmandan etmezdi heder,
Hyrçyny dişlärdi ahmyrly Fettah.
Onsoň ýerden galkyp ähli Çingiz han,
Sürübersin türkmen üste ordasyn,
Şeýle bir oýuny görerdi duşman,
Çingiz han nirdesiň!
Orda nirdesiň!
Gündogar şygry
Ýaş şahada ýaşyl şemal şuwlady,
Açyp gitdi pyntyklaryň agzyny.
Ýüzün göge tutup, şagal uwlady,
Göýä Aýa aýdýan ýaly arzyny.
Aý şöhlesi düşüp kanal üstüne.
Oň ýüzünde tylla haly dokady
Gyz Aziýaň asmanynyň astynda,
Gündogar şahyryň şygryn okady.
Şu asman astynda, şu Aý yşgynda,
Şol gadym zamanda düzülen dessan,
Ýüz tapman şalaryň altyn köşgünde,
Ugrapdy garyplaň köňlüne bakan.
Hiç bir zat köne däl, köne dünýäde,
Eger bolsa uly iliň yhlasy.
Köne — täzäň undulmasy şobada,
Täze diýmek — gadymlaryň mirasy.
Şoň üçinem eger dursa şu asman,
Şu Aý şöhle saçyp dursa her haçan,
Daň ýyldyzy kimin dogup her daňdan,
Gündogar şygyry dünýä nur saçar.
Biz geçeris. Bizden soňam geliner
Şonda gyz ýüz tutup asmana bakan,
Bakylyga öýkünilip ýazylan
Gündogaryň ajap şygryny okar!
Ýazylmadyk şygyrlar
Käte ownuk aladalar gurşaýar,
Käte boş söhbetde gözi güldürýäs,
Şonda, özümizem bilmän, ýürekde
Ýazylmaly şygyrlary öldürýäs.
0Jezasy bar bu edilýän günäleň,
Ol bu gün däl, biraz soňra bildirer.
Bizi, öňde-soňda, ýürekden dömüp,
Ýazylmadyk şygyrlarmyz öldürer.
Poeziýa
Ursa — ýykýar. Ýykylany galdyrýar.
Teşneleri teşnelikden gandyrýar.
Oň üçin serhet ýok. Erkin ogul ol.
Ol ähli serhedi ýel bolup pozýa —
Ýürek — aňyň nikasyndan dogulan
Onuň Alyhezretleri Poeziýa!
Bir seretseň — söýgiň başky namasy,
Bir seretseň — halkyň ary-namysy,
Ol kuwwatly. Işlemekden armaýar.
Ganym duşsa, ýürek-bagryny ezýä.
Ýöne
Käwagtlar sessiz aglaýar
Onuň Alyhezretleri Poeziýa.
Oň hasaby uly. Uly geljegi.
Oň derdini hiç kes göterip bilmez.
Eger güýçlüligiň birlik ölçegi
Poeziýa diýsek, ýalňyşlyk bolmaz.
Dünýede sebäp köp başyň egmäge,
Güýçliniň jigerin şer işler ezýä.
Ähli oklar ilki bilen degýärler
Onuň Alyhezretleri Poeziýa.
Şer iş mydam ýürek bulap gelmeli,
Bu geçene, şu güne-de aýandyr.
...Güýçlüler aglasa ägä bolmaly,
Güýçli ýöne ýere aglaýan däldir.
Otuz ýaşda ýazylan goşgy
Bu gün öz öňümde diýeýin rastym,
Stolmuň üstünde kagyz, syýam bar.
Belki, bolan däldir otuzda dostum,
Ýöne myhman alan Poeziýam bar.
Meniň öz ýaşyma uly baham ýok,
Oň bahasyn kesgitlejek zaman bar.
Ele palta alyp, köpri ýasamok,
Boluşyna görä Poeziýam bar.
Adamy ýaşlykdan bent edýän duýgy —
Söýgim boldumyka? Ony kim bilýär.
Belki, bolan däldir otuzda söýgim,
Ýöne başym sypan Poeziýam bar.
Juwan gijelermiň joş urjak wagty,
Bil bagladym galamyma, syýama.
Belki, bolan däldir otuzda bagtym,
Bagtym diýäýmesem Poeziýama.
Danalar boldular halypam, ussam.
Şolaň gullugyna hemişe taýýar.
Belki, bolan däldir otuzda gussam,
Deregne hesretim — Poeziýam bar.
Sungat
Sungat diýmek näme?
Bilýärmisiňiz?
Ele alýarlar-da ýiti keseri,
Lokga daşyň ähli artyk bölegni
Ýonup, döredýärler ajap eseri.
Artykmaçlyk — duşmanydyr sungatyň.
Tygşytly bolanda, beýikdir nama.
Men pikirmi bir söz bilen aýdýarkam,
Ol ýere üç sözüň geregi näme!
Tälim almaň dagdan inen sillerden,
Tälim alyň Wolgalardan, Nillerden.
Kemlik adamyny bezänok welin,
Artykmajam boljak bolmaň illerden.
Gyz öňünde artyk söze daýanma,
Söýgä söz gerek däl, gerekdir ynam.
Söýme Watanyňy gursagňa urup,
Eneňi söýşüň dek söýüber onam.
Sungat diýmek näme?
Bilýärmisiňiz?
Bu sowala sada jogap bermeli.
Biz herimiz — özümiziň zergärmiz,
Mydam özümizi ýonup ýörmeli.
Şahyr ýüregi
Sen ýere gül ekseň, garaş gülüňe,
Ýere tiken atsaň, gögerer tiken.
Bu kada bolupdyr ýylyň ýylyna,
Ýere näme atsaň, şo çykar eken.
Şahyryň ýüregem topraga meňzeş,
Ýöne başgarajyk berýän höregi.
Sen oňa çüý okla, tiken, awy saç,
Diňe gül döreder şahyr ýüregi.
***
Ýalňyz talyň saýasynda otyryn,
Säherde gyr baýtal görünýärdi al.
Otlaryň çyglary biraz ýylynyp,
Galýardy howlukman ýüpek deý duman.
Mollatorgaý, garlawaçlar, serçeler
Hezil edip oýnaýarlar howada.
Seniň göwnüň şu säher deý arassa,
Bar zat, bar zat ajaýypdyr dünýäde.
Ýüregiňde galan armanyň ýokdur,
Ýokdur şu säherden başga geregiň.
Diňe bir seň bilen bakylyk bardyr
Hem şoňa düşünýän şahyr ýüregiň.
Sena
Dünýäň garry-juwany,
Ene, çaga, jenany
Rekwiýemi diňlesin —
Ýerden çykýan senany:
«Gara-gara bulutlar,
Para-para bolupdyr,
Nirä göçüp barýarlar,
Aýdyň, dünýä beletler?
Tanyş bize ene ýer,
Jogap beriň iniler.
Ýüreklermiz agyrýar, —
Aglaýarmy eneler?
Örän-örän ullakan,
Ýer teýinde gülle kän.
Ýürek aşakda köpmi
Ýa ýokarda, gül mekan?
Sürülse, ekilse ýer
Gül biz bolup direler,
Biz ýeňipdik uruşy,
Siz öldüriň, diriler.»
Dünýäň garry-juwany,
Ene, çaga, jenany
Rekwiýemi diňlesin —
Ýerden çykýan senany.
Ölüleriň bu zary
Bolsun hemmäň azary, —
Ýerde bir mazar gerek,
O-da urşuň mazary!
Aýallar
Urşa ýollap ata-agalarmyzy,
Är ýerinde är dek duran aýallar.
Ýowuz günde dogran çagalaryňyz
Sizi mydam watan kimin aýarlar!
...Uruş öldürýärdi. Uruş bogýardy.
Adamy ýekeläp barýardy uruş.
Tylda bolsa, ýene nesil dogýardy
Tylda aýallarmyz gurýardy durmuş.
Söweş meýdanyna — bugdaýdyr arpa,
Körpelere – ak gursakdan ýyly süýt.
Sizdiňiz Watana dag ýaly arka,
Siz tyl söweşiniň merdidiňiz tüýs.
Uruş çykdy atalaryň kastyna,
Gelmediler ýakyn-garyndaşymyz.
Siziň bolsa, şu ýitgileň üstüne,
Ýene ogurlandy juwan ýaşyňyz.
Ýatandyr, gör nirde merdanlaryňyz,
Ýüreklerde goýup agyr ünjini.
Siziň dünýä berýän ynsanlaryňyz,
Eýsem, ölmek, öldürmeklik üçinmi?
Men sizi toý günem, her günem görýän,
Mydam aladadan ýüküňiz ýetik.
Siziň çagalarňyz bolsa bireýýäm
Barýarlar atalaň ýaşyna ýetip.
Çagalarňyz, mydam sizi aýarlar!
Aşyk borlar juwan-juwan gyzlara!
Siz dünýäde iň owadan aýallar!
Bu gözellik gymmat düşdi sizlere!

Çagalyk
Tomus aýy. Uzyn-uzyn nobatlar.
Frontdan gowuşýan üç burç hatlar.
Dulumyzda guzy — kakama söwüş,
«Ger!» diýip, saklanýan kyrk nomur köwüş.
Soňra dumanly güýz.
Başlandy ýagyn.
Şo-ol çörek nobaty, Kyrk bäşinji ýyl.
Hor-homsy oglanlar.
Çörekli dükan.
Doly eşelonlar.
Fronta bakan.
Ýoldaşlarym bilen oýnap-ygmadym.
Bagyşla, çagalyk, elim degmedi.
Kepderi kowalap, oýnama derek,
Düýşümiz, huşumyz el ýaly çörek.
Ejem mahal-mahal atardy ýomak:
«Garnyňy doýursaň fronta kömek.»
Biz köçä, bazara siňip gidýärdik,
Hem günde fronta kömek edýärdik.
Şeýdip, şo ýyllarda kyn bolsa-da, kyn,
Biz diri galypdyk atalar üçin.
Bize lälik diýip, bakmaňlar gyýa,
Çünki bolmasada, tyg yzy tende,
Biz uruş ýylynyň oglanjyklary,
Biz öz urşumyzy ýeňipdik şonda.

Gözlegim
Örän syrdam, salyhatly ýörände,
Köýnegi gök, ak bolmaly ýüzleri.
Iňrikden soň gije ýere garanda,
Öpdüm onuň gije gaçan gözlerin.
Gündizler sünnäläp suratyn çekdim,
Gijeler düýşümde janlandy surat.
Sakgal-murtum syryp, şähere çykdym,
Bar gözlegim boldy şol syrdam syrat.
Sökdüm ýakyn-yrak ençeme ýoly,
Ahyr şol gözele gözlerim düşdi.
Ol bolsa, hiç zada düşmeýän ýaly,
Öz pikiri bilen duşumdan geçdi.
Men gygyrjak boldum onuň yzyndan,
«Düşün ahyr, düşün seni gözleýän.
Oýlan meniň düýşüme-de giripdiň,»
Diýip, dil däl, ýürek bilen sözleýän.
Geçip gitdi şowurdadyp köýnegin,
Gözi gara, köýnegi-de gök eken.
Şu gözeldi meniň ähli gözlegim,
Ýöne gözel meni gözlänok eken.
***
Seniň gözleň garalygy
gijeki asmana meňzeş.
A men weli, şol asmandan
zemine gaçýana meňzeş.
Stoluň başynda, maşynda, ýolda,
Uky, oýalykda,
bilýärin aýan,
Men
asmana däl-de,
zemine däl-de,
Seň gözüňden onuň çuňlugna gaçýan.
Onuň düýbi näme?
Seniň mähriňmi?
Aslynda, düýp barmy,
bilip bilemok.
Maňa gözleň çuňlugyna gaçma bar,
Emma onuň çuňlugyna ýetme ýok.
Ýykylyp ynjaýma diýýän mysaly,
Gözleriň çuňlaşyp barýar ýene-de.
Şol gaçyp barýaryn seniň päkligňe,
Seň söýgiňe — iň bir inçe senede.
***
Söýdüm çyn ýürekden, şo boldy bagtym,
Söýdüm bilbilleriň söýşi dek ýazy.
Kämillik ýaşyna ýetmedik wagtym,
Kämillik ýaşyna ýetmedik gyzy.
Misli maňa beren ýaly rugsadym,
Söýdi başga birin gül açan gözel,
Kämillik ýaşyndan geçen pursatym,
Kämillik ýaşyndan geçen şol gözel.
«Munuň günäkäri sen däl! — diýdiler —
Munuň günäkäri başlangyç duýgy —
Kämillik ýaşyna ýetmedik wagtyň,
Kämillik ýaşyna ýetmedik söýgi.
Söýgi öýlänçi däl, birden gelenok,
Söýgi ýyllar boýy jem bolýan duýgyň.»
...Onda neçün şindem takat berenok
Kämillik ýaşyna ýetmedik söýgim?
0
Gözleriň seniň
Gara saçlaň dökülip, örteninde ýüzüňi,
Men saçlaryň üstünden öpdüm ala gözüňi.
Ýöne ara ýol düşdi. Gijeler aýym meniň,
Galdy, uzakda galdy gara gözleriň seniň.
Ukla, gülüm, gal, gülüm, otur, gülüm, gez, gülüm
Şahadaky al alma ýaňagyň etsin çalym,
Ýöne nirde ýansa-da, nirde doňsa-da tenim,
Mydam maňa garasyn gara gözleriň seniň.
Şatlygy, gamy bilen aýlanyp dur goja Şar,
Onuň özüne ýetik aladasy-derdi bar.
Bir maksadym: ýeňletmek agyr derdini onuň,
Güýç bersin şu işimde gara gözleriň seniň.

Olýa şirliýewa
Ýumşak, çygly şemal
Ýüzüne urýar,
Olýa Şirliýewa
Işine barýar.
Ýigitleň gözlegi
Köňlüniň nury,
Käse deý gözleri —
Gijäniň ýary!
Sakgal-murt syrylýar.
Bir günde telim,
Olýa Şirliýewa,
Ugruňda seniň.
Ýigitler irmeýär —
Ýazýarlar öwran:
«Olýa Şirliýewa,
Men seni söýýän!»
Çeşmeler şyrlaýar,
Çekýärler arman:
«Olýa Şirliýewa,
Men seni söýýän!»
Ýumşak, çygly şemal
Şuwlaýar irmän:
«Olýa Şirliýewa,
Men seni söýýän!»
Ol şapakdan dörän!
Gunduzdan dörän!
Ol gijeden dörän,
Gündizden dörän!
Saçlaryn ýel ogşap,
Näzik gysymlar.
Gaşlary! —
Ýuwaşrak
Uçaýmasynlar!
Her gün daň sesine
Ýerinden örer.
Günüň şöhlesine
Saçlaryn örer.
0Ol ýa sygyr sagar,
Ýa suw daşar tiz.
Olýa Şirliýewa
Ine, şeýle gyz.
Olýanyň aşygy,
Aşyk ýigitler,
Çeninden aşyryp
Ýazarlar hatlar.
Tiz jogap alarlar
Emma,
wah,
arman,
«Oglanlar!
Oglanlar!
Men sizi söýýän!
Ýöne men nädeýin,
Etsemem ahmyr,
Şu gyzyl şapaga
Adagly ahyr.
Ol şeýle mähirli,
Şeýle ullakan,
Gözellik ählini
Jemlän gülmükän?!
Oglanlar!
Ezizlem!
Düşüniň maňa:
«Henizem,
hergizem
Aşyk men şoňa.
Her säher alaňdan,
Gollardan aşyp,
Dürs pygyl bilen
Gelşine aşyk!»
...Gowşaýar kyn gylyk,
Ýigitler assa,
Şapaga igenip,
Çekýärler gussa,
Menem syrynýaryn
Bir günde telim!
Çünki,
Şirliýewa,
Aşygyň seniň!
Erte alaňlardan,
Gollardan aşyp,
Geleninde şapak,
Olýama aşyk,
Men ony saklaryn,
Ýerinde hökman.
Gapyňdan jyklaryn
Eneňden gorkman!
Tümlügi agdaryp,
Berip güýç baryn,
Olýanyň adagly
Şapagy borun!
Günleriň bir güni,
Il-güne hökman,
Hoş habar getirin
Örän ullakan!
Geçensoň başymdan
Şu uly synag,
Olýa Şirliýewa
Ýüzüne sylar!
Iki söýgi
Gije-gündiz öwrüp-çöwrüp hyýaly,
Yhlas edip aýdylmadyk sözlere,
Çaganyň gursaga badalşy ýaly,
Ýakyn boljak boldum sähra-düzlere.
Şäher — meň mesgenim, sähra — düşelge,
Haýsyn goýsaň, ýürek şoňa towusar.
Bu ýaşyl otlara gözüň düşende,
Seniň gözleriňem ýaşyl öwüser.
Bu topragyň sahylygna ser salyň!
Gögermejek zat ýok biziň sährada.
Aýagyňy ýere gömseň bir salym,
El — şahaňa ýaprak örjek şobada.
Ýarylyň gunçalar, ýaşyl pyntyklar,
Meniň teşne ýüregimiň geregi!
Bomba deý ýarylyň! Goý şol tultuklaň
Dokuz ballyk titräp gitsin ýüregi!
...Kän zada ýetmekçi bolýanmy? Ahmal.
Onda aýdyň: — Oň dermany nirede?
Şeýdip, entäp ýörün toprak hem asfalt —
Iki sany uly polýus arada.
Şeýdip, ikarada ýörün pelpelläp, —
Şäherde, sährada çekip emgegi.
Bu ullakan bir dert bilen keselläp,
Şahsyýetiň ikä bölünmegimi?!
Şäherde ýaşasam, sähra meň gaýgym,
Sährada ýaşasam, şäher meň ünjim.
Olaň ilkinjisi — birinji söýgim,
Ikinjisi bolsa, has-da birinjim!
Güýz
Güýz güni. Howanyň
Ýüzi diýseň çal, —
Baglaryň iň soňky
Ýapragy gaçýar.
Gark bolup gojaman
Daglar dumana,
Tukat nazar bilen
Bakýar ummana.
Ýat edýär köl-derýa,
Ördegin-guşun.
Söýýän güýz paslynyň
Tukat görnüşin!
Bilýän, guşlar geler
Derýadyr köle.
Baglar ýaşyl donun
Geýer müň ýola.
Ýöne nämüçindir
Güýz howasy dek,
Ýumşak gussa bilen
Örtülýär ýürek.
Goýup ýüregimde
Bitmejek yzy.
Geçdi bu ömrümiň
Gelmejek güýzi.
Etýud
Almaň ýaňagynda
Irkilipdir der.
Düýş sallançagynda
Ümsüm ýatyr ýer.
Agşam ýagyş ýagyp,
Ýuwdy bagy sap.
Şaha başyn egip,
Otyr burugsap.
Aý kanala düşüp,
Ýuwunan bada,
Horazlar ýalňyşyp,
Gygyrýar käte.
Gümmez şekil asman,
Ýerde müňläp yz:
Hemme zat arassa,
Hemme zat tämiz.
Daňyň owazyna
Bilbil oýandy.
Jadyly sazyna
Başlar ol indi.
Dünýäň azabyna
Hiç dahyly ýok, —
Başlar hasabyna
Gadym ikatýok.
Basym örter duman
Ýüzüni ýeriň.
Adamlar, sag-aman
Oýanaweriň!
Epitafiýa
Arada bir şahyr goşgy ýazypdyr,
Onda şeýleräjik pikir ündelýä:
«Ýok, men ölmen, öläýsem-de gabrymdan
Kellämi çykaryp bakaryn dünýä!»
Ýeri, nämä gerek beýle toslama?!
Şahyr bolan beýle bolsady ekmez.
Dogrusyndan gelseň, gabra düşensoň,
Dünýä-de bakmarsyň, kelläňem çykmaz.
...Ýaýlaly, gyşlakly, şäher, obaly
Ülke joş urýarka juwan mysaly,
Onuňkyça,
dünýä häzir bakandan,
Magşar güni bakan hezilräk ýaly.
Mertlik
Ol dik durup söweşdi.
Duşman amana geldi.
Ok degip, dyza çökdi.
Asman lerzana geldi.
Ol çök durup söweşdi.
Duşman amana geldi.
Ol ýykyldy.
Gutardy.
Asman lerzana geldi.
Onuň meýdini görüp,
Duşman amana geldi.
Çaga we men
Çaga ýatýar, turýar, uçýar düýşünde,
Oň oýundan başga aladasy ýok.
Men horazsyz daň atýanyn bilýärin,
Çaga welin, bu zatlary bilenok.
Bir pursaty görkezenok üç sagat,
Der dökmeseň arzuw hasyl bolanok.
Men bularam bilýän.
Emma çagajyk,
Nämüçindir bu zatlary bilenok.
Bolanynam bilýän äpet uruşyň,
Uruş bolsa, hiç pidasyz bolanok.
Men ýene-de ep-esli zat bilýärin,
Emma çaga bu zatlary bilenok.
Göwnüne degseler, aglaýar çaga,
Aglanyňda bolsa, kinäň gutarýar.
Meňem käte aglaýasym gelip dur.
Ýaşym uly,
Aglamaga utanýan.
Bileniň gowumy, bilmäniň gowy,
Bu sowalda bir tarapa geçemok.
Ýöne çaga pessaý uçýar düýşünde,
A men weli, köpden bäri uçamok.
Onsoň çaga bolmak isläp ugraýaň,
Bu arzuwyň — böwrüňdäki agyry.
...Çaga biziň geljegimiz diýýäris,
Çaga biziň geçmişimiz ahyry.
.0.
Türkmen sährasy
Bahar meýlisinde çyksaň seýrana,
Türkmen sährasynyň aldyr gülleri.
Başyň sypap seni goýar haýrana.
Belent daglaryndan öwsen ýelleri.
Gara bulut gelip, zemine çöker.
Al-asman gübürdäp, depregin kakar,
Daglardan sil akar, ýene gün çykar,
Gyz-gelin doldurar reýhan çölleri.
Ýagyşy ýaraşar ýaýlaň ýazyna,
Gerçekler bendidir aşyk gyzyna.
Sesin goşup dutar, gyjak sazyna,
Saýrar illerimiň şirin dilleri.
***
Geňräk gylyk bar
şahyrlarmyzda,
Ýogsa ajaýybam olaryň päli,
Olaryň göwnüne ähli adamlar
Diňe goşgy bile ýaşaýan ýaly.
Olar bolsa, işleýärler, arýarlar,
Käte çilim, käte şerap dadarlar.
Müň-de bir aladaň oýuny edip,
Goşgymyzy okamazlar adamlar.
Olar pagta bile höwrügip ýörler,
Olar ýeri dörüp, çykarar nebti
Hem garaýag bolup öýlerne gerler,
Ýagty gündiz bile gijäniň sebti.
Olaň uly-uly gürrüňi bolmaz,
Gaty elem degmez goşgularmyza.
Diňe durmuş hakda, çörek barada
Sada söhbet açsak, goşular bize.
Biz bolsa, hamala tema ýok ýaly,
Başga zat ýok ýaly, goşgyny öwýäs.
Her näme diýsegem, şindi-şindiler
Çörek goşgymyzdan zerurrak öýdýän.
***
Abdylla Myradowa
Şeýleräkdi Abdyllanyň gylygy:
Zehinli, geleňsiz, ýüregi päkdi.
«Erte duşaly» diýp söz baryn berer,
Emma erte tapjak gümanyň ýokdy.
...«Täze ýylda gerin» diýip gitseň-de,
Özüň gelmän,
Geldi hasratly mukam
Diýdik: «Gylygyňa belet, Abdylla,
Bulam nobatdaky aldawyňmyka?»
Aldawyňa aldanaýyn, Abdylla,
Ýoluň garap, saýlanaýyn, Abdylla!
Şu gezegem aldan bolsaň ne ýagşy,
Aldawyňdan aýlanaýyn, Abdylla!
Özüň akla gijä galanyň üçin,
Ýöne basym şum ukyňdan oýan sen!
«How, ynanyň, ýatyp galan ekenim»,
Diýäge-de, tirsegiňe daýan sen!
...Tirsegiňe daýanaňok, Abdylla!
Ýa-da bu çynyňmy? Çynyňmy? Çynyň?
Öň-ä aldawyňa ynanyp geldik,
Indem ynanamzok çynyňa seniň.
***
Gara Seýitliýewe.
Ýaş şahyrlar garap galdy yzyňdan,
Soňky gezek garap galdy merdine.
Duýduk birdenikä, bükülip galdyk,
Elhenç bir ýük agram saldy gerdene.
Has dogrusy, ol ýük gerdene däl-de,
Ýüregiň gerdenne agram salýardy.
Düýnki lälik ýören juwan şahyrlar —
Ol ýüküň nä ýükdügini bilýärdi.
Ol ýük — ýolda taşlanmaly zat däldi,
Ol juda inçedi, juda kütüdi.
Hatardan aýrylan ajap şahyryň,
Bize goýup giden iner ýüküdi.
Çek ol ýüki — özgäň ýükün ýeňledip,
Çek ol ýüki — halal çörek-duz bilen.
Çek ol ýüki — beze adam köňlüni
Tylla halka kimin belent söz bilen!
Goý, biziň setirler arzyly bolsun,
Kowulmasyn itler salnyp yzyna.
Sawçy bolup söz aýtsyn säherler
Bir obanyň şan-şöhratly gyzyna.
Bagtly ýaşap, bagtly ömür süreliň,
Mydama durmuşda diýenmiz gelsin.
Ýöne şol mukaddes, şol iner ýüki,
Elmydam,
Elmydam gerdende bolsun.
Darlyk
Biz bu derdi gaýtalaýas müň gezek,
Ony ýene gaýtalarys bir meýdan.
Balyk diýilene bir umman gerek,
Adam diýilene bir giden meýdan.
Jeňňel bolsun şir-peleňler mesgeni,
Durna erkin bolsun
gökde hem ýerde.
Düşünýärin, bu köpleriň islegi,
Şu oý köp adamy goýýandyr derde.
Balyklary
jenaýatkär mysaly,
Zyndan kimin dar kapasa sokýarys,
Uly sirkde ýüzün sallan,
mysapyr
duran şir-peleňe takal okýarys.
0Gökde peýwagtyna ýören durnalar
ýeriň duzagyna düşýär-de,
ine
Em bolýar şäherli çaga-çugalaň
ruhuna ýetmeýän uly derdine.
Bir tarapda durna — ganaty bagly,
Peleň dur — demire gaýraty bagly.
Ortada Adam dur. Öňünde balyk,
Darlyk...

Leýlisaç
Ömrümde bir gezek göwnüňe degdim,
Oňa ökünsemem, bildirmedim men.
Leýlisaça dönüp, başyňy egdiň,
Şonda-da başyňy galdyrmadym men.
Ondan bäri aýlar ötdi, ýyl ötdi,
Müň bir ýola gadam goýdum ömrümde:
Emma kazym bolup öňümden çykdy,
Algyr kowgym bolup yzymdan ýetdi,
Mährem leýli saçlar her bir öwrümde.
Birjik seretmedi olar ýüzüme,
Meger kine bardy olaň serinde.
Birden şol leýliler meniň gözüme
Seniň öýke-kinäň bolup göründi.
Akylly bor eken baglaň başlary,
Leýli saçda öz söýgimi synadym.
Sypadym Leýliniň tel-tel saçlaryn —
Seniň kinäň tel-tel saçyn sypadym.
Şondan soň nirä gir, gör, sen nirä gaç,
Şol Leýli yzymdan kowlady ýördi.
Şeýdip kinäň, seniň kinäň, leýli saç
agaç bolup, ýüregime kök urdy.
Ölsem, leýli dömüp ýürek teýinden,
Eger meň üstüme tukat başyny.
...Aşakda aglaryn diri deýin men;
«Eý, kinäm, kim sypar seniň saçyňy?!»

Ýeri, saçyň ýolup aglajakmy sen
Nury Halmämmedowa bagyşlanýar.
Ýeri, saçyň ýolup aglajakmy sen,
Ümdüziňe tutdurjakmy ýa-da sen,
Bar ýazanlaň oňat goşga taýynlyk
Bolýanlygna düşünmekden ýadasaň.
Erbet şygyrlaram önýär ýürekden,
Şonuň üçin mertler kimin boýn alýan.
Ne-hä söýüp bilýän şygyrlarymy,
Ne-de bir olary ýigrenip bilýän.
Gijeleriň tümlügine gark bolup,
Özüm gynap süýji arzuwlar bilen,
Asyl oňat goşgy ýazyp bilmeýän,
Ýazasymam gelýär oňat şygry meň.
Bar ýazanym bir ejizje guş bolup,
Ganat kakyp barýar geçmişe bakan.
...Ýa ömrümiň özi şygyrlam ýaly,
Bir oňat ömüre taýynlykmykan?
Çaga dogrulýan öýüň öňünde oýlanma
Sypaýar ýüzüňi
Säheriň ýeli.
Kiçijik penjiräň
Nobaty uly.
Bu ýere köp kişi
Salypdyr ýoly,
Çal diwaryň ýüzi
Ýazgydan doly.
Hanha, hol, ýokarky
Setire gara:
«Aman plýus Gözel
Deňdir Batyra».
«Nina plýus Saşa
Netije Zizul».
(Düşünen däldirin
Gyzmy ýa ogul?!)
Hana-da bildiriş
Jar çekýän zabun:
«Spirtli içgiler
Edilenok kabul!»
Ýokarky etažyň
Penjiresi tor.
Başlangyç kakalar
Oňa daş atar.
Aşaky çaganyň
Halyny sorar.
Ýokarky kakanyň
Halyny sorar.
Ol sorag ýagdyrar,
Jogaba derek.
«Öýe köwlenýärmiň?
Içeňok gerek?»
Penjiräň öňüne
Zat alyp gelen,
Azalmak bilen däl,
Köpelmek bilen.
Ine, sandyraklap
Soraýar ärçe:
«Nina Iwanowna,
Agramy näçe?»
Beýleki soraýa:
«Ogulmy, gyzmy?
Gözi owadanmy,
Boý uzynmy?
Synlasaň ýadyňa
Salýarmy meni?»
...Nina Iwanowna
Nä bilsin muny.
Nina Iwanownaň
Ýeke jany bar.
Ýokarda onlarça
Çaga jägirýär.
Aradan ýyl geçer
Soň 0-y geçer.
Ine, şu çagalar
Dilden dür seçer.
Öňde bir şahyryň
Aýdyşy ýaly:
On bäş, on altyda
Gyz bor hyýaly.
Biri şygyr okar,
Birisi ýazar.
Geçmişe, geljege
Salarlar nazar.
Ýüzleri, ykbaly
Gül ýaly ýaşlar,
Biz bilen, biz bilen
Ylalaşmazlar, —
Oturşymyz bilen,
Turşumyz bilen,
Pikir edişimiz,
Gurşumyz bilen,
Geýnişimiz bilen
Ine, şu ýaşlar
Ylalaşmazlar.
Biz — ýüzün tutanlar
Ýagmyra, ýele,
Başymyzy ýaýkap,
Ýylgyrys çala.
Soň ýeke galarys,
Çygjarar gözler.
...Alynmadyk gala,
Undulan sözler,
Çekilen gussalar,
Dökülen derler,
Gülenler, aglanlar
Ýada düşerler.
Ýöne özi bilmän
Jedelçi nerler,
Biziň şu kyn ýoly
Dowam ederler.
Hyjuwlar ýatyşar,
Paýhaslanar has.
Ötenler, diriler
Şu ýoldan barýas.
(Hamala bu dünýäň
Haýyr, zyýanyn
Diňe sen ýerbe-ýer
Goýaýjak ýaly).
Ýüzün oda-suwa
Tutan şu nerler,
Iň soňy şu jaýyň
Öňüne gerler.
Ýokarky penjirä
Kesek atarlar.
Öňem köp edilen
Oýa batarlar.
Şonda ata çykan
Ýigrimýaşarlar.
Biz bilen, biz bilen
Ylalaşarlar.
Geýnişimiz bilen,
Gurşumyz bilen,
Aglaýşymyz bilen,
Gülşümiz bilen,
Ýeňlişimiz bilen,
Ýeňşimiz bilen,
Umuman, ine, şu
Durşumyz bile
Ylalaşarlar!

Ümsümlik
Aý düşüpdir Aýderäniň goýnuna,
Gojaman çynarlar ses edýär assa.
Jykyr-jykyr gülüp Aýyň oýnuna,
Sowuk çeşme akyp ýatyr arassa.
Bu ýerleň howasyn işdämen ýuwdan
Göwnümiz şatlykdan, arzuwdan doly.
Ähli zat parahat hemem asuda,
Göýä dünýäň ýüzi oňatlyk ýaly.
Göýä uzaklarda belent palmalar
Top okundan heläk bolmadyk ýaly.
Göýä bir wagtlar dury salmalar,
Çeşmesi ýumrulyp, solmadyk ýaly.
Göýä agşam çeşmä düşen Aý gyzyň
Üstünden top düşüp, ölmedik ýaly.
...Aý düşüpdir Aýderäniň goýnuna,
Ýel yraýar ýapraklaryn deregiň.
Gürsülde sen, ýaryl, ýumrul sen, ýene
Şeýle ümsümlikden dep et, ýüregim!

***
Men özüme dost gözledim ýaşlykdan,
Gözel ýigitleri saýladym-seçdim.
Emma: «Gowusyndan gowsun taparyn»
Diýip, hemmesiniň deňinden geçdim.
Men özüme ýar gözledim ýaşlykdan,
Gözellerden hak syrymy gizledim.
«Ýok, meň söýgim başgarajyk bolmaly!»
Diýdim-de, gözelleň şasyn gözledim.
Ine, indem ne söýgim bar, ne dostum,
Dostsuz hem söýgüsiz ýaşamak ne kyn.
Ýöne şol ýigitleň birisi dostum,
Gyzlaň birem söýgim bolandyr mümkin.

***
Men Puşkini, Lermontowy okadym
Ak-garany saýgarmaýan döwrümde.
Ýat bekledim her jümläni, nokady,
Özüm ýazdym şu genileň höwründe.
Juwanlykda kämillige höwrügip,
Uçup gitdim başga-başga diýara.
Indem yza haýal gelýän öwrülip,
Zyýany ýok.
Ýetsem käşgä diýara.

Dostluk
«Rahat kenar» atly filme aýdym
Oňat günde köpdür halyň, köpdür halyň sorajak,
Töweregiň deňi-duşdan doludyr.
Seňem juwan ýüregiňde gara duman-gussa ýok.
Ähli adamlaram oňat ýalydyr.
Ýöne birden, ýene birden kyn iş düşse başyňa,
Görmezlige salar salam diýýäniň.
Bulutly gün kölegäniň bizi taşlaýşy ýaly,
Bizi taşlar bile çörek iýýänmiz.
Käte şeýle, käte şeýle, käte şeýle bolýandyr,
Kim bilen ýola çykjagyňy bilip bolanok.
Käte ýola hak dost diýip, hak dost diýip çykanyň
Kyn gün üçin ýüreginde kuwwat ýok.
Gam çekme sen, gam çekme sen, gam çekme, ülpet,
Gamda galyp, özüň urma sen oda.
Ýüreginde şol kuwwaty,
Ýüreginde şol elýetmez päkligi,
Saklaýan adamlar kändir dünýäde.
Atam
Öten agşam atam girdi düýşüme,
(O pahyr öňüräk aradan çykdy),
Ilki meni çagyrdy-da gaşyna,
Soňra gazap bilen gaşyny çytdy.
Atam nebir diline söz getirdi,
Ne ýüzümi aldy, öňküler ýaly.
Şol bir gysym bolup dymdy oturdy,
Bir gysym gahara öwrülen ýaly.
Şeýdip, çekdim dymyşlygyň jezasyn,
Ýüzün sallap köp oturdy gaşymda.
Tyrkyldadyp juda tanyş hasasyn,
Birdenem ol gaýyp boldy düýşümden.
Neçün, ne sebäpden ol beýle halda,
Ýekeje söz diýmän çykdy-da gitdi.
Men işde, öýümde, şowhunly ýolda,
Perişan halynyň pikrini etdim.
Belki, meniň tersinedir edýänim?
Gadyr edeniň gadryn bilmeýärmikäm?
Ýa köp aglap, belki, eý allajanym,
Gülmeli halyma, az gülýärmikäm?
Belki, galplyk bardyr köňül joşumda,
Ýa gidýän däldirin ilime bakan...
Bilmedim men, ýöne agyr düýşümde
Atamyň halyny gördüm perişan.
Ýa biziň gussamyz olaryň gamy,
Ýa-da aglaýarmy seniň kinäňe.
Olaryň öň çeken azary azmy?!
Ýeri, indi gelip, biziňki näme?!
Gije-gündiz ýaňlanyp dur ýerimiz
Edebe-ekrama çagyryp bizi.
Biziň bärde edýän etmişlerimiz
Rahat ýatyranok atalarmyzy.
Şonuň üçin görden turup gijeler
Gün Zemine nurun saçyp geçende,
Hasalaryn tyrkyldadyp gojalar
Aýlanyp ýör düýşistanyň içinde.

Arzuw
Össün Ýigriminji!
Güllesin parlap!
Adamlaram, şäherlerem güllesin!
Ýigrimbirem ösüp jennete dönsün,
Gizläp,
geçen asyrlaryň güllesin.
Bir arzuwym: Ýigrimbirinji asyr,
Öz goýnunda bir mukaddes ýer bersin.
Şol ýerden hoş ysy gelsin topragyň
Hemem döledäki daş bolan dersiň.
Eşekler aňňyrsyn gijäň ýarynda,
Horazlaram säher güni jar çeksin.
Bir mahallar eken beýik baglarmyň
Guran köklerinden nahallar çyksyn.
Säher-säher buglar galsyn otundan,
Tozanlasa tozanlasyn ýollary.
Eger mümkin bolsa, ýene arzuwym:
Çyg basan gül bolsun sagy-sollary.
0Maňa düşen şol mukaddes diýarda
Doganlar bir-birin dost kimin söýsün.
Şygyr äleminde azaşyp ýörkäm
Enem gelip, gapdalymda süýt goýsun.
Iň soňky dilegim: ajap mülkümde
Syryp köçeleri öňin hem tersin,
Ine, şu gün juda göwnümden turan
Adamlar meň bilen şat bolup ýörsün.
0
Aý problemasy
Gitdigiçe ýakynlaşyp gelýär Aý.
Özem göni törümize gelýär Aý.
Bilýärsiňiz ahyr ähli şahyrlar,
Aýy öz ýaryna edipdirler taý.
Şoň astynda duşupdyrlar ýaryna,
Aý ýüzli marallar geýip keteni.
Indi görsek, Aý diýilýän «perizat»
Söýmedikleň ýüregi dek sop-sowuk,
Ýürek gysdyryjy boşluk ekeni.
Eger walla, ynanasyň gelenok!
Aý şeýle bor diýip kim etdi hetdi.
Ine, saňa ylmyň progressiwligi
Aý hakdaky pikirimizi üýtgetdi.
Ine, saňa gözelleriň taýy Aý!
Indi nädip ony gyza deňejek?!
Biz-ä keýpden çykdyk gyza deňäpler,
Senem günüň gör-dä, gyzyl enejik!
«Bolçulyk deňizi» gara daşa baý,
Aslynda, daş onuň belendi-pesi.
Gijesine sowugyna çydalmaz,
Gündizine şonça gradus yssy.
Men oýa batýaryn,
Gama batýaryn,
Ýok pikirler çozýar üstüme onsoň.
Eý, sen meniň Aýa deňäp gelenim,
Senem şeýlemikäň ýakyna gelseň?

Çilim jaýlanyşy hakda ballada
Sowet goşunynda edemde gulluk,
Bir waka ýadymda galdy ömürlik.
«Saga», «Çepe», «Ýarym saga-dan» ýadan,
Gullugyň bir aýlyk tagamyn dadan
Esger «Pamirini» otlanja bada,
«Agşam naharyna!» çykdy komanda.
Bu ýerde minut däl, göz-açym salym,
Esgerem howlukdy zyňyldy çilim.
Hatar bile, aýdym bile gidildi,
Esgerimiz pälwan deý nahar edindi.
Nahardan soň ýene rota gaýdyldy,
Şireli, ýumorly aýdym aýdyldy.
Soň agşamky barlag, bolanda tamam,
«Ýatmak bar eken-ow — diýdik — sag-aman!»
Komanda eşdildi (buzmy ýa-da ot)
«Ýerinde galmaly üçünji wzwod!»
Ýaňy ýatmak hakda gurlanda hyýal,
Geldi otuz üç pil, ýeke odeýal.
Odeýalyň dört burçundan tutdular,
Üstüne şol zyňlan çilmi atdylar.
Başda ýatmak bilen bolan inerler
Munuň sebäbine düşünmediler.
«Ýol nirä?» — diýdiler ilki bada şat,
«Çilim gabrystanna» — güldi leýtenant.
Sesimiz şadyýan çyksa-da başdan,
Soň peselip gitdi ýuwaş-ýuwaşdan.
Ilki kilometr, soň ýene biri,
Düşekden daşlaşýar esgerleň bary.
Emma soň seretsek — işler ne ýeser!
Otuz kilometr barylmaly ýer.
Diňe şol çilimi zyňan gahryman,
Bu zatlaň sebäbin bilýärdi aýan.
Çydam edip ýoldaşlarnyň kötegne,
Dymyp barýar ýüzün salyp etegne.
...Ýigrim dörtden, ýigrim bäşden
ötdüler.
Ahyr otuzynja baryp ýetdiler.
Otuzynjy bolsa garaňky baýyr,
(Bu işleriň soňy haýyrmy-haýyr).
Ine, öňe çykdy juwan leýtenant,
Çasly sesi bilen buýruk berdi şat:
«Ini-boýy iki metr» — diýdi ol,
«Çuňlugy-da iki metr» — diýdi ol.
«Arassaja gazyň kyn bolsa-da, kyn,
Içinde ýatjagyň sylagy üçin».
Leýtenant şeý diýip, çykdy bir çete,
Gyssyrdy agzyna neşeli «B–T-e».
Soň gazuw başlandy. Şeýle bir gazuw,—
Waspyn ede biler ne dil, ne ýazuw.
Firdöwsiň galamy, Puşkiniň eli,
Maýakowskiniň gazaply dili.
Bir gapdalda ýatan betbagt çilim,
Soňky ýol öňünde alýardy demin.
Biziň esgerimiz demin alanok,
Ýer-ä ýarylanok, olam ölenok.
Onuň hor egninde misli hersi şir
Otuz iki ýigdiň ukusy ýatyr.
Esgeriň ýüregne boldy bir ünji
Otuz ikiň igenmedik igenji.
Ahyr gazuw işi gutaran zaman,
Täze buýruk aldy biziň gahryman.
Çilmi emaý bilen almalydy ol
Hem baky jaýyna salmalydy ol.
Ýöne ol çilimi göterende şat:
«Ynjytmaň merhumy» — diýdi leýtenant.
«Çünki, indi bu çilime dar jahan,
Rotaňam öňünde ýatmaz hiç mahal.
Ýalňyz mazaryna ýoda çekilmez,
Hiç wagt zyňylmaz, hiç wagt çekilmez.»
Soň çilimi emaý bilen gömdüler,
Hormat edip, biraz salym dymdylar.
Ýöne şol dymyşlyk tä rota çenli,
Bozulman, bölünmän sag-aman geldi.
«Podýom!» — diýip, rotadan çykdy
komanda.
Otuz üçler polka girenje bada,
...Bu waka ýadymda galmazdam weli,
Ine şo «weliniň» sebäbi uly.
Häzir boýun aljak, pursatym barka:
Mendim sebäpkäri şol tukat wakaň.
***
Uly şahyr edil Wolga ýalydyr,
Ol öz adyn halk deňine ýetirýär.
Wolga bu gün durky, kuwwaty bilen
Öz derýalyk manysyny ýitirýär.
Bu gün Puşkin bilen, Russiýa bilen,
Erkin rifmalaşýar Wolganyň ady.
Ol derýa däl,
Russiýanyň ölçegi,
Rus ruhunyň, paýhasynyň şaýady.
Ownuk-ownuk derýalaryň birleşip,
Kuwwatly Wolgany ýasaýşy ýaly,
Biz kimin şahyrlaň ýüzlerçesinden
Iň soňky döreýär halkyň hyýaly.
Dostlar,
Ruhdan düşmäň!
Biderek däldir
Başardygymyzdan döredýänlermiz.
Hawa, biz beýik däl. (Zyýany näme!)
Ýöne beýikleri döredýänler biz.

Ýalňyzlyk
Ýeke özüň öýüňde,
Telefon dymyp otyr.
Nämeler bar küýüňde?
Öňüňde galam ýatyr.
Köne žurnal okýarsyň,
Köne endigňe görä.
Telefona bakýarsyň,
Soň bakýarsyň penjirä.
Garaşmakdan döreýän
Iňňän ruhy boşlukdan
Sypmak üçin gözleýäň
Bir jadyly hoş lukman.
Ne jady bar, ne lukman,
Ne kakylýar penjire...
Gül suwarýaň howlukman,
Bägülleň penje-penje.
Ýürek gysyp, darygýaň,
Bogýar boşlugyň sesi.
«Iň bolmanda — Gygyrýaň —
Duşmanym bir gelsedi!»
Duşmanyňam gelmeýär,
Garaşýarsyň bir entek.
...Birden göwnüň giňeýär,
Güýzüň ýalňyzlygy dek.
Şonda has çuň düşünýäň,
Öz-özüňe, baglara,
Gaty akar bu dünýä,
Geçen, geljek çaglara.
Dymsa dymsyn telefon,
Kakylmasyn penjire.
Ýöne güýzi keýpihon
Edersiň sen terjime.
Ýurek barha joş alýar
Galam batly ýöreýär.
Bizde käte goşgular
Ýalňyzlykdan döreýär.

Degişme
Meýlis daşda galdy,
Gözünde duman,
Ol ne pýan däldi,
Ne-de bir pýan.
Ol yrga ädimin
Assadan aldy,
Şadyýan aýdymyn
Gaýtalap geldi.
Deňizler dyzymdan,
Egnimden asman.
Keýikleň yzyndan
Ýetmegim ahmal!
Edip elde barym,
Gygyrsam, sesim
Aýlanyp ýer Şaryn
Dolanar basym.
Bu dar dunýämiziň
Dagdyr çöllügi
Maňa mazarlyga
Ýetse boldugy!»
Gijeki dünýäde
Aýdyňdan-aýdyň,
Ýaňlandy howada
Şadyýan aýdym.
Beýle geň aýdymy
Eşden mahaly,
Dünýäň bu adama
Geldi gahary.
Mekir duzak gurdy,
Ahyr soňunda
Bir derýa akdyrdy
Onuň öňünde.
Derýanyň üstunde
Ejizje köpri,
Hany, ol geçsin-dä,
Şu bolsa pikri.
Ýöne bu adamyň
Keýpi hezildi.
...Ahyry aýdymyň
Soňy ezildi.
Köprüden dik aşak
Gaýdan badyna,
Onuň başga aýdym
Düşdi ýadyna.
Gygyrdy, gygyrdy
Çirkin çykdy ses.
Halasgär çagyrdy.
Eştmedi hiç kes.
Gygyryp, gygyryp,
Bu dar dünýäde,
Öl sesi bugaryp
Gitdi howada.
Hiç kim eşitmedi,
Ýetmedi dada,
Ine, şu darajyk,
Kiçi dünýäde.
Gygyrdy neresse
Ýarygijä çen,
Soň turup seretse,
Suw dyzdan eken.
Käte keýpi gelip,
Ýürek heň etse.
Indi başga aýdym
Aýdýar neresse.

Çişlikçi
Şäheriň çetinde, piwohanada,
Arzyly, abraýly çişlikçi bir är,
Tüýlek kükregini şemala gerip,
Gadym han-begleri ýadyňa salýar.
Oňa salam berip, tanyşlyk açýan
Kişiniň köňüli, seri dumanly.
Salam berip, salamlary alynman,
Tanyşmadyklaram ömür armanly.
Hamala dag göwsün böwsen Perhat deý
Gaş çytyp, haşlaýar uludan-uly.
Gapdalda bar zada perwaýsyz garap,
Eýesini çekip barýar «Žiguli».
Dogralan etlere hyrsyz garaýar,
Mes itiň guýruga garaýşy ýaly.
Ine, ýagly elin urýar jübsüne,
Çykarýar keýp bilen öz ýasan ýaýyn.
Äpet kelledäki kiçi beýnini
Zor bilen işledýär, batýar-da dere,
Atylan daşdanam biraz kiçiräk
Serçeler patylap gaçýarlar ýere.
Loh-loh edip gülýär oňan awuna,
Bir salymdan dolýar onuň torbasy.
Güýç goşýar oň öňem elhenç güýjüne,
Birje çemçe şorja serçe çorbasy.
Alty adam heder edýär nobatda,
Onuň haýýar hem nadara sesinden.
Ol başlasa, beterräkdir goh sesi,
Söweş meýdanynyň gümmürdisinden.
Hany, eý, nobata şindi durmadyk,
Hany, eý, ýedinji, ýedinji gerçek?
Hany, gerek bolsa, oňa «Bes!» diýjek,
Ýa-da, gerek bolsa, tumşuga berjek?
Sagatlykdanmy ýa basmarlan müýnden
Akýar maňlaýyndan burçak-burçak der.
Gorky bilen garap agyr märekä,
Heder edýär şol ýedinji gerçekden...
0***
Obanyň üstüne çöküpdir agşam,
Gije ogurlapdyr belendi-pesi.
Uzakdan bir ýerden eşdilýär çala,
Uzyn-uzyn üýrýän itleriň sesi.
Ne ogry penjiräň aýnasyn sökýär,
Ne şemala ygşyldaýar söwütler.
Onda neçün yzyn üzmän daňa çen
Beýle yhlas bilen üýrýärkä itler?
Keýpiň äheňi ýok olaň sesinde,
Duýlanok sesinde köňlüniň şady.
Aýralykmy?
Geçen günden ahmyrmy,
Ýalňyzlykmy —
Ýekeligiň perýady?
Için dökýän ýaly biri-birine,
Üýrüp-üýrüp öz möhleti ýetende,
Obaň ol çetinde goýýar birisi,
Beýleki başlaýar gaýra çetinde.
Süýndürip-süýndürip,
Inçeden-inçe
Üýrende, sesleri ýüregňi dilýär.
Ýöne item däl-de,
Köňli ýaraly
Biriniň agysy bolup eşdilýär.
Diňe daň agaryp,
Adamlar örüp,
Öwsende obada durmuş şemaly,
Göwünleri biraz açylan itler,
Misli gussalaryn gizleýän ýaly,
Üýrmesin goýarlar,
Ylgarlar her ýan,
Tozan turzup küren obaň ýolunda,
Ne hesret, ne gussa ýatlarna düşer,
Işe gümra adamlaryň ýanynda.

***
Mydam söýdi meni deňi-duşlarym,
Şeýle ajap boldy meniň kysmatym.
Hiç kim meniň bokurdagma basmady,
Menem özgäň bokurdagna basmadym.
Ýar saýladym ähli ýardan zyýada,
Ahalyň düzünde deňi-taýy ýok.
Başga bir ykbaly,
Başga bir ýary
Göz öňüne getiribem bilemok.
Gezdim il içinde paý-u-pyýada,
Şerap içdim ildeşimiň toýunda.
Ýene hiç wagt gursagyma ýumruklap,
Artyk söz aýtmadym türkmen öýünde.
Şeýle ajap boldy meniň kysmatym,
Şygryýet ilinde geldim joşa men.
Bozman şahyrlaryň göni hataryn,
Ahyr ýetdim otuz iki ýaşa men.
Dostlarymyň otdan geçen ynamy,
Ýaşlygymyň beren elýetmez ýary,
Agras diýlip ykrar edlen aýdymlam
Maňa ýeňil düşdi bu zatlaň bary.
Göräýmäge gül örüpdir ýoluma,
Ýaşamak ne hezil!
Ajaýyp zemin.
Ýöne dost ynamy,
Ýaryň söýgüsi,
Halkymyň talaby basýar dag kimin.
Bar geçenim-geljegimiň maýasy.
Dostluk.
Söýgi.
Halkyň köňül hoşlugy.
Bir zat,
Bir zat diňe indi başlanýar
Biziň ýürekleriň garyndaşlygy.
(Bagşyň ýaňy der inipdir maňlaýna,
Ol ýaňy esasy tarlaryn çekýär.
Ardynjyrap,
Bir azajyk aljyrap,
Juda kyn ýollaryň kirşine kakýar.)
Adamçylyk,
Sungat — bary bir kärdir,
Onuň serhedini kimler çaklasyn.
Şygyr meýdanynda pellehanadan
Eger ol bar bolsa, hudaý saklasyn.
Şeýle ajap boldy meniň kysmatym,
Dogamda maňlaýmy sypan deý Hydyr.
...Eger şahyrlaryň bagty bar bolsa,
Bagty egnindäki agyr dagydyr.

***
Okyjym, men seniň taňry myhmanyň,
Men senden ýaş. Saglyk-amanlyk sora
Töre-de geç diýme, gyşar-da diýme,
Işikde ýer barka geçmäýin töre.
Geçip dag, gollardan, bazar, dükandan,
Ölçäp çykyp menzillerin mesgeniň,
Men bir düzme ýazdym durmuş barada,
Gymmatyn ölçemek wezipäň seniň.
Sen köp bagyşladyň günämi ozal,
Men şoňa buýsanyp harsallyk etdim.
Indi bes. Çen boldy. Kişi çykyldy,
Bagyşlamazlygyň möhleti ýetdi.
0
Täze ýylyň bosagasynda
Hany, geçiň giň saçagyň başyna!
Bäş minut galypdyr onki bolmana.
Döz geldik biz ýyllaň tomus, gyşyna,
Sarpa goýdyk bereketli ummana.
Döz geldik tupandyr tüweleýlere,
Guran binamyza söýenýär asman.
Görenler diýerler: «Baý tüweleme!»
Haýran galar rowaýaty gahryman.
Meň, Täze ýyl, saňa kän haýyşym ýok,
Şatlyk hem bagtymyň öňküsem ýeter.
Gussa-gaýgym bolmasyn-a diýemok,
Ýöne köp bolmasyn öňküden beter.
Dostlarym ýyl-ýyldan azalyp gelýär,
Hemmäniň ýagdaýam bolmaly şeýle.
Doganymça bolsa, diýmek dostum däl,
Dogandanam eziz ýeke dost saýla.
Öz ýerinde bolsun ýagmyrdyr duman,
Öz ýerinde tomus bolsun, ýaz bolsun.
Toý gününde oturşykda oturan
Daş çykanda
Oň gybaty az bolsun.
Agşamara işden gaýdyp geliner,
Şonda öýde çäýnek-käse döwülsin.
Sögünmesin onuň üçin gelinler,
Onuň üçin çagalarmyz söýülsin.
Soňky sözüm: onki jaňyn kakanda,
Täze ýyl, ýoluňa sepilsin güller.
Men näm bolsam şo bolaýyn jahanda,
Saňa nesip etsin ajaýyp günler!
0
Hemme ýollar diňe ýürege barýar
Sanap bu taryhyň güni hem aýyn,
Ýer şary kiçelip barýar gün saýyn.
Bir zaman aň bilen ýetip bolmaýan
Kontinent.
Materik,
Deňiz,
Okean,
Üstüne barmasaň, oňa parhy ýok —
Öýüňe gelmäni azar bilenok.
Ýok boldy aralyk. Açyldy perde.
Öýüň dulundaky telewizorda
Bu şaryň peslignem görüp otyrsyň,
Bu şaryň meslignem görüp otyrsyň.
Şeýle bir, şeýle bir kiçelipdir Şar, —
Oň azary öýde rahat goýmaýar.
Hatda çykyp çypar Aýyň üstüne,
Zeminiň täleýne seredýän siňe,
Dünýäň bar öýünde ýaňlanýar diňe:
«Adamlar, adamlar, serediň muňa,
Serediň hem hiç bir zaman unutmaň!
Bu jepaly Wetnam, gahryman Wetnam
Bu saňa degişli, Degişli maňa!»
Ýok, bu ýollar ýöne-möne gurlanok,
Olaň aňyrsynda şatlyk bar, gam bar,
Öz agysy bile, şatlygy bile
Hemme ýollar diňe ýürege barýar.
Çünki, adam ogly gyşda, tomusda,
Gaýgyda, hesretde, belentde-pesde,
Oýlanyp ýör bar ýürlekleň ustünden
Çekilen mizemez
baky polýusda.
Adam diýen özgäň halyny bilse,
Elbetde, oň üçin şöhratdyr şandyr.
Eger beýik Zemin kiçelýän bolsa,
Diýmek,
Ýüreklermiz ýakynlaşýandyr.
0
Eneme
Sen meni ýaman gözlerden gorap saklajak bolduň,
Sen meni süýt-gaýmak bilen ekläp-saklajak bolduň.
Juda ýagşy suwlar bilen teşneligmi gandyryp,
Ýolumdaky ýaman sözleň baryn çöplejek bolduň.
Güldür atyr sepmekçidiň ýollaryma, yzlaryma,
«Goraň muny!» diýmekçidiň, meniň söýjek gyzlaryma
Ýetmezimi ýuwmakçydyň, ýagşyň ýeri ýuwşy ýaly.
Öz mähriňi bermekçidiň, gury çykan sözlerime.
Sen meni ýaman gözlerden gorap, saklap bilmediň,
Sen meni süýt-gaýmak bilen ekläp, saklap bilmediň.
Iliň içýän suwy bilen teşneligmi gandyrdyň,
Ýolumdaky ýaman sözleň baryn çöpläp bilmediň.
Hemmelerden artyk borum islediň sen başky günüm,
Ine, görseň, iliňkiden ne artyk, ne kemdir günüm.
Ýöne käte, nämüçindir ýa şat bolsam, ýa-da girýan.
Örän, örän, örän tanyş sesiň bilen öýe girýäň.
Ine, durun seň öňüňde sakal-murtly gelişiksiz.
Nämüçindir arzuwyň däl, nämüçindir tagaşyksyz,
Bu dünýäniň bir ajaýyp, bir gazaply kanuny bar.
Bolmaly, bolmasyz zatlar enä hiç geňeş salmaýar.
Ine, durun seň öňüňde diňe ak süýdüňi emen,
Meni hiç bir zatdan gorap bilmedik, ýalňyz enem!
***
Salam dostum, mähribanym, Aşgabat,
Meniň çagalygym, ýigitlik çagym.
Meniň öz başymdan sowuljak bagym,
Emma hiç bir zaman sowulmaz bagym.
Depämdäki soňky saçyma çenli,
Men seniň perzendiň, men seniň ogluň.
Şoň üçinem bu gün açyk ýürekden
Seň bilen söhbetdeş bolmakçy boldum.
Seni öwmekçi däl,
Bary boş gürrüň...
Ýogsa bolýar ahyr,
Käte gelýänler,
Gelende, «şäherňiz ajaýyp» diýip,
Gideninde «oba» diýip gülýänler.
Bu ömürde köp-köp şäher görüldi,
Zähmetkeş,
söweşjeň, gahryman şäher...
Saňa hiç şäherden oňat diýmerin,
Sen hemme şäherden mähriban şäher.
Saňa juda sarpa goýanym üçin,
Hem sylanym üçin eziz diýarym,
Soraýasym gelýär myhmanhanalaň
«Ýer ýok» hakykaty sende-de barmy?
Öz ýüzi ýok diýýäs seniň jaýlaryň,
Başda göräýmäge şeýle-de ýaly,
Emma dostlar bilen içgin gatnaşyp,
Tapýas-a öýüni gijäniň ýary.
Ýogsa-da tapmarsyň, dostuň ýok bolsa,
Käte aglamasaň, käte gülmeseň,
Tapanyňda näme şahsy öýleri,
Içinde ýürekdeş tapabilmeseň.
Geçmişim, şu günüm, geljegimem sen.
Men seni söýmäýin nämüçin, ýeri,
Meniň dostlarymyň, söýen gyzlarmyň.
Aglan,
Gülen
günlerimiň şäheri!
Ähli ýeriň birdir güni, asmany,
Ähli ýeriň birdir aýal-erkegi.
Dünýäň her nokady merkez diýýärler,
Diýmek senem bu dünýäniň merkezi.
***
Gök gümmürdäp,
Gitdi uzak ýerlere.
Ol soňam eşdildi durdy uzakdan.
Çabgadan soň tämizlenen, terlenen
Täze bir ys geldi ýüz dürli otdan.
Ine, birden ýaz şemaly öwüsdi,
Şonda misli tans oýnaýan boluplar
Göýä
gökde bölek-bölek bulutlaň
Elwan öwsüp gitdi ýumry göwüsi.
Kalbym-durkum bilen sähraýy boldum,
Içdim howasyny — sähranyň meýin.
Men gussadan gaçyp şu ýere geldim,
Men şatlykdan gaçyp nirä gideýin?
Ykbala ten bermän, geljege bakdyk,
Bildik herki zadyň bor eken çeni.
Gereginden artyk bolanda şatlyk,
Adam ýene gussa batjak ekeni.
Tehnika
(Pişigiň açyşy)
Meniň ata-babalam,
Agalarym syçany
Örän sada tutupdyr.
Ondan bäri ýyllar däl,
Asyr bary ötüpdir.
Näçe wagt bolupdyr
Asyr bary geçeni.
Men nämüçin tutmaly
Penjäm bilen syçany.
Gämi bilen buz döwýäs,
Baryp Aýa ýetilýär.
Emma nämüçin syçan
Penje bilen tutulýar?!!
Menem bir açyş etdim,
Alkyş aýdyň tapana.
Men indi penjäme däl,
Sygynýaryn gapana!
Hüwdi
(«Gelin» kinofilmine)
Çölde gülüm açyldy,
Laldym, dilim açyldy.
Kime zarym aýdaýyn,
Gözde ýaşym seçildi.
Ölümi sen, diri sen,
Unutdyňmy ýary, sen.
Ýüzlerimiň tuwagy,
Gözlerimiň nury, sen.
Ýolda galdy gözlerim,
Tapa bilmen yzlaryň,
Pos alypdyr ýürekde
Saňa diýjek sözlerim.
Gel, gijeki Aý deýin,
Guýup saňa yşk meýin,
Ýüregmi ýaryp çykan
Sözlerimi aýdaýyn.
Äkit ahymy, şemal,
Getir ahyny, şemal,
Bizi birek-birekden
Daş etdi niçik ykbal?
Gördüm günüň ýaşmasyn,
Datmadym toý pişmesin.
Il başyna düşen iş
Deňimizden geçmesin.
***
Bu dünýä düşüniň,
Onuň suwlarnyň
Ýokardan aşaga akyp gelşine.
Mekansyz, watansyz ördek-guwlaryň,
Keýpleri gelende göge galşyna.
Düşüniň bu dünýä, beýik alymlar,
Milýon böleklere bölüň atomy,
Böleklerden ýene bölek ýasaň siz,
Bütewi bolsa bor dünýäň adamy.
0Biz beýik asyryň, beýik wekili,
Şatlyk bilen hesret duzun dadanlar,
Ýüzlenýäris alymlara: «Bölüň siz
Atomlary,
Bölünmesin Adamlar!»
Siz şahyrlar, ýamanlary dargadyň,
Oň üçin janyňyz aýamaňlar hiç.
Ýamanlyk atom däl gutarmaz ýaly,
Bölüň ýamanlygy gutarna deňiç.
Eý, alymlar, eý, şahyrlar dünýäsi,
Bir çen boldy, ýamanlygy owradyň!
Atoma öwrediň bölünmekligi,
Adamlara bütewligi öwrediň.
***
Tüweleme, döwran bize dolandy,
Iýseň ýag akyp dur, geýseňem ýüpek.
Gany damyp duran et oklaýmasaň,
Süňküňe pitiwa edenok köpek.
Gapylarda demir atlar kişňeýär,
Sussuňy basanok aňyrdan gelen.
Hemme zat bar:
Bagt, ýoldaş, hoş sözler,
Hatda bir azajyk artygy bilen.
Hemme zat bar: ertämize ynammyz,
Ýaşyl ummanlaryň rahat ykbaly.
Dükanlar toý mesgenine meňzeýär,
Adaty günlermiz hadysa ýaly.
Ýöne gorkýan, gorkýan başga bir zatdan
Şo gorky gynaýar, ezýär ýüregi,
Hemme zat bar,
Bir uly zat ýetenok,
Tärimmizde Aýazhanyň çarygy.
Dileg
Lukmanlara köpüräjik boş wagt,
Aşyklara köpüräjik hoş wagt.
Topragymyz ýarylmasyn, tozmasyn,
Sagat ne-hä ozsun, ne-de ozmasyn.
Goý, delfinler gürläp bilse, gürlesin,
Ýöne gürläp, dosta hile gurmasyn.
Jübiniň agramy manysyz bolsun,
Her kesiň päliniň wysaly gelsin.
Bagtyň paýlanşygy bolan wagtynda,
Artyk almaweri laýyk bagtyňdan.
Öýüňizden myhman bary çykmasyn,
Gelinlerňiz gaşlaryny çytmasyn.
Azyrajyk bolsun çörek nobaty,
Köpüräjik bolsun kitap nobaty.
Gözüňiz jübt bolsun, ýüzüňiz ýeke,
Bize ýeke ýüzem ömürlik ýeter.
Iň soňam bähbide bolmaňlar ýesir,
Penjire, gapysyz bir jaýa getir.
Ah, şu bolsadylaň bolan pursady,
Şahyram bir käse şerap ursady.
Bilýän
Aglarsyňyz, bilýän, bada,
Meň gabrym gazylan wagty.
Dilärsiňiz o dünýäde
Meniň üçin uly bagty.
Bilýän, goýun soýarsyňyz,
Sähel tukat bolman häli.
Meýi doly guýarsyňyz,
Meni biraz ýatlar ýaly.
Adat bilen aýdarsyňyz
Gerek sözi birden-birden...
Soňra bolsa, undarsyňyz,
Meniň meýdim — gabrym nirde.
***
M. Swetlowa.
Saňa sataşdyrmady
Köp ýörelen ýol-ýoda.
Bulgur çakyşdyrmadym
Seniň bilen EMÖ-de.
Eşitmedim ýomagňy,
Eşitdim ýogalanňy.
Sen dirikäň lirikaň
Beýle zordur öýtmedim.
A sen entek dirikäň,
Sen dirikäň ökdediň.
Sen ölseň-de eseriň
Baky ýaşar» diýdiler.
Bu söz ýürek heserin
Egser diýip, kim biler?!
Eser ýaşar. Oňat zat.
Emma sendiň geregmiz.
Gitdiň. Ýürekler berbat,
Garyp galdy ýüregmiz.
Soň bilinýär ölçegi.
Ýöne uly ölende,
Ýalan ýaly öljegi.
Adam ýaşap ýörende,
Seniň ýoklugyň derdi,
Günde berensoň yza,
Topragyny iberdi,
Saňa Andaluziýa.
Seniň hakda ýazmaga
Hakym barmy ýa-da ýok,
Bilemok, eý, Mişa aga,
Emma ýazman bilemok.
Munuň üçin diňe sen,
Diňe özüň günäkär.
Birleşdirýän diňleseň
Seni-meni beýik kär.
Men şu günmi, ertemi,
Ýolup günleň ýapragyn,
Elterin, tiz elterin,
Saňa türkmen topragyn.

Gije we gündiz
Penjireleň tutuk gije we gündiz,
Gapylaryň ýapyk gije we gündiz.
Sen öýde otyrsyň gije we gündiz,
Sen ýazyp ýatyrsyň gije we gündiz.
Bu günler ýaz joşýar gije we gündiz,
Aşyklar öpüşýär gije we gündiz.
Otlular gatnaýar hyň berýär wokzal,
Adamlar tapyşýar gije we gündiz.
Bir dänejik okla ýeriň teýine,
Bir çynar dänesin okla ýere sen —
Goý, gije we gündiz, gije we gündiz,
Seniň şol dänäňden çynar döresin.
Sen onsoň ýazyber gije we gündiz,
Wagt geçer. Ýene ger gije we gündiz.
Sen... bir gün öläýseň gije ýa gündiz,
Şygryň-da öläýse gije ýa gündiz,
Gelişiň deý gitmän ýalaňaç, ýalňyz,
Galar şol çynaryň gije we gündiz,
Ýogsa, men düşemok, düşemok heniz,
Sen näme ýazýarsyň gije we gündiz?!

Eneler
Eneler jomartdyr, giňdir eneler,
Olar kyn pursatyň kömege geler.
Ömürboýy oňa beren jebriňi
Ahyr bir söz üçin bagyşlap biler.
Bagyşlar-da, baky ýumar gözüni.
Agaç ata müner, zemine gider.
Diňe özi gitmez, beren jebriňi,
Sütemiňi ýany bilen äkider.
Sen onsoň aglarsyň. Tutarsyň içiň,
Emma seň gözleriň şol bagta zardyr..
Ene soňky demde günäňi öter,
Ýöne oň ötdügi saňa jezadyr.
Baky hoşlaşyk
Gije. Dermanhana. Köçe. Çyralar.
A. Blok.
Gözel gözleriňe çalaňda sürme,
Saçyňy
diň kimin
öreňde başa,
Seni mejbur edýän gyz endigi däl,
Ol endik däl,
Onuň sebäbi başga.
Duşuşyga gelýäň,
Eliňde sumka
Hem ýeke setiri okalmadyk Blok.
Blok bilen özüň bezejek bolmak
Bolanog-a,
düşün ahyr,
bolanok.
Öz ýanyňdan ýok arzuwlar ýüwürdip,
Käte gijä galýaň, kä gelýärsiň ir.
Sen öz gözelligiň, allaryň bilen.
Meni öz dünýäňe etmekçi ýesir.
«Söýgüsiz bagt ýok,
Söýgüsiz durmuş»,
Diýip aýdyp geçipdirler ozallar.
Söýmek bor Blogy
okamaňda-da,
Sada, tämiz bolsa asly gözelleň,
Gidýän seniň çüýrük ysly dünýäňden,
Senden aýra düşmek kyn bolsa-da, kyn.
Şo dünýäň gapysyn
gaty ýapýaryn,
Soň ýene bir kesiň açmazy üçin.
Şol kitaby agyr ýük deý göterip,
Sen, gyz, boş dünýäňe gaýdyp gelersiň.
Okajak bolarsyň pahyr Blogy,
«Ah, tukatlyk!» diýip, sumka salarsyň.
Sende sadalygyň bolmany üçin,
Näçeler gezseň-de hilä baş goşup,
Edibiljek halkaň
baky halka bor:
Öý. Köçe. Duşuşyk.
Baky hoşlaşyk.

***
«Watana» barýaryn, görýärin kino,
Içýärin siropy, iýýän eskimo.
Awtobusa münýän, pyýada ýörýän,
Müňlerçe mylaýym ýüzleri görýän.
Pikir ýumagyny dynman çözleýän:
Men kimi gözleýän? Näme gözleýän?
Men tomusmy, gyşmy, güýzmi ýa ýazmy,
Köpi gözleýärin, tapýaryn azy.
Indi il içinde bolup gezende,
Düşündim men:
Hil-hil eken jemende.
Adam bar — ömründe açylmaz gapy,
Şony ýigrenýänme begenýän gaty.
Adam bar — bar kişä açylgy gapy,
Şony söýýänime begenýän gaty.
Biriniň gussasy gynaýar meni,
Biriniň kyssasy gynaýar meni.
Şeýle aladaly, gussaly gezýän,
Men kimi gözleýän? Näme gözleýän?
Men kimi gözleýän? Näme gözleýän?
Jogabyn tapmasam özüm günäli.
Ýöne il bagtyna guwanyp bilsem,
Ýöne il derdine gynanyp bilsem,
Diýerin: «Gözläpdim men şu hünäri!»
Gezýän bulwarlarda, trotuarlarda,
Çümýärin pikire hiç ýana bakman.
Eger il derdine gam çekýän bolsam,
Diýmek, gözleýänmi taparyn hökman.

Meniň dostum
Deňiz — asfaltlanan, suwlanan meýdan.
Bar-da, oý-hyýalda gezim ediber.
Deňiz parahatka synla bir meýdan —
Ruhuň deňiz bilen hezil ediner.
Ol paýhasly goja —
Danadyr örän.
Tolkuny — maňlaýynyň gasyny ýaly,
Sen ol gasynlary sana-da göräý,
Her gasyn bir ýylyň geçiren ýoly.
Deňiz bilen syr alyşyp durmaga —
Derdim bölüşmäge utanamokdym.
Men şunça uzaga gözüm diksem-de,
Ýeke gözýetime gözüm ýetýärdi.
Onuň gözýetimne gutarma ýokdy,
Men entek durmuşyň bar ýollaryna,
Ähli çuňluklarna ýetip görmeli.
Ýöne mende şeýle kada döredi:
Mydam meniň bilen deňiz ýörmeli.
Goý, söýgimde gözýetimim bolmasyn,
Goý, il üçin hasrat çeken günlerim
Şol gaýgymda gözýetimim bolmasyn.
Men, bilýärin, ýigrenmelem bolaryn,
Ýigrenjimde gözýetimim bolmasyn.
Men ha ýerde gezsem, ha gökde uçsam,
Kynçylyk duzagyn guraýsa eger,
Elmydam, elmydam ýürekdeş dostum.
Deňiz meni gözlär kömege geler!

***
Ilkinji goşgulam edilende çap
(Şu günki deý düşýär meniň ýadyma),
Gazeti maňlaýma, gözüme oýkap,
Beýik sözün goşardym men adyma.
Men özüme beýik, geniý diýerdim,
Menden başga şahyr ýokdy dünýäde.
Başda goşgy, soň özümi söýerdim,
...Indi o duýgular düşenok ýada.
Taryn kaksaň, goşgy ýagar liradan,
Emma bilýäň ýetmeýänin towunyň.
Ah, beýiklik, ah, genilik nirede,
Gaýta öz-özüňden geçýär göwüniň.
Gazeti okýaň-da, goýýaň gapdalda,
Çilimiňi otlap, owurtlaýaň çaýyň,
Çykan goşgyň üýtgeşik bir zat däl-de,
Adaty zat, agşam dogşy deý Aýyň.
Şeýdip, sowaýarsyň şygyrdyr söze,
Emma seň ýadyňda şol bagtly gün.
Ýok, bize ýetenok, ýetenok bize,
Ilkinji söýginiň belent şatlygy.
Kämillik
Aladamy, umydymy salyp ýürek kisäme,
Ýürekleriň şa ýolunda döküp maňlaýdan derim,
Her günümden, her aýymdan bir täzelik küýsärin,
Şeýdip, Kämilligim, saňa mydam meýil ederin.
Men seniň ugruňda borun eger tende jan bolsa,
Ýöne saňa ýetenimi ömürbaky bilmäýin.
Goý, her şygrym Kämillige bir basgançak ýetmesin,
Öz-özümden razy bolup, saňa baka bilmäýin.
Kämilligme ýetmäýin ýoluň orta bilinde,
Goý, ömrümiň her güni oňa täze ýol salsyn,
Her bir şygrym bir Kämillik basgançagnyň ahyry,
Soňra täze Kämilligiň — ikinjiniň başy bolsun!

Gözellik
Ýok, men Gözellige ýuzleý düşnemok,
Şonuň gudraty deý gudrat görmedim.
Wakalaryň, häsýetleriň, işleriň
Özeninden gözelligi gözledim.
Mermerden gyz döreden-de Pigmalion,
Ussahanasynda işlänmiş ýalňyz.
Elladanyň tukat harabasyndan
Biziň döwrümize ýetipdir şol gyz.
Ol bize güýç berdi. Synlap gönendik,
Diýdik: «Ýyllar geçýär, galýar Gözellik!»
Gözlerinden däne-däne ýaş döküp,
Hasrat çekip «Şatlygyny» ýazanda,
Gördük Gözelligin Bethowenmiziň
Bagtsyz täleýinde, bagtsyz gözünde.
Ol bize ruh berdi. Diňläp gönendik.
Diýdik: «Ýyllar geçýär, galýar Gözellik!»
Ol beýik Wolganyň sag kenarynda,
Bir daban ýer üçin dökülýärkä gan,
Kombata atylan ajal okuny
Döşi bilen alyp galdy gahryman.
0Ol diňe kombaty halas etmändi,
Soldatyň yzynda misli gök palas,
Çyrpynyp akýardy mukaddes Wolga,
Aňyrda Russiýa bolupdy halas.
Soldat ýere bereninde döşüni,
Öňünde Gözellik egdi başyny.
Bu gözel durmuşy gorap ölenler,
Baky bagtyýardyr, baky Gözeldir!
...Bir gözellik pak şänige meňzeýär,
Gözellik bar, öwşün atýar nury ýok.
Jebir-jepalarda dörän Gözellik,
Seni wagt ýumuryp, ýuwdup bilenok.

Beýiklik
Men düýbünden beýle bolar öýtmändim,
Çünki bary bilen höwrügerdim men:
Baglara şatlygym ederdim beýan,
Ýollara gür biýrdim ähli derdimden.
Men düýbünden beýle bolar öýtmändim,
Ýöne olaň bary şeýle bolupdyr:
Pes bolupdyr beýik diýen baglarym,
Uzak diýen ýollam has gysgalypdyr.
Beýikligi üçin ýüzüme sylan
Baglarmyň halyna dözmeýär ýürek.
Ine, şu hakykat ýakmaýar maňa,
Şu duýgymdan aňsat sypmasam gerek...
Çagalykdan beýnä siňen ynamlar
Ýyllar geçip, çagşan jaý deý synýarlar.
Bu ahwala akyl ýetirdigmizçe,
Ýene şonça syryn açýar dünýäler.
Ýene uzap gidýär ýollar-ýodalar,
Başga beýik baglar güwleýär gökde,
Ine, şol uzaklyk hem beýiklige
Ynamym durmaýar belli bir çäkde.
Şeýdip, agyr oýda her kemçilikden
Akyl ýygnap, ölçäp-jemläp yzymyz,
Kalbymyzda dörän täze ynamlar
Düýbi pugta sütün kimin mizemez.
Gözýetimden gözýetime uza, ýol!
Peseldim diýip, beýik bagym, tutma ýas!
...Gürrüň baglaň peselşi hakda däl,
Özümiz baglar deý beýgelip barýas.

Saňa garaşýan
Meýdan güli küýsände, —
Saňa garaşýan,
Üzümlermiz güýzände, —
Saňa garaşýan.
Gije gündize maýyl,
Asman ýyldyza maýyl,
Jeren çöl-düze maýyl, —
Saňa garaşýan.
Hoş söze teşne kimin,
Men bir ýarylan zemin,
Seň garaşýanyň üçin, —
Saňa garaşýan.
Çölde üşesem — oda,
Suwda azaşsam — ada,
Men ullakan bir zada, —
Saňa garaşýan.
Seň özüň kim? Ýa näme?
Haçan injek synama?
Ýüzümi tutup şama —
Saňa garaşýan.
Sen meň üçin — oňat päl.
Sen meň üçin — hoş hyýal.
...Mundan artyk mümkin däl, —
Saňa garaşýan.

It
Ol ak tüýli, diýseň gowja güjükdi,
Bantigi-de bardy akja esgiden.
Arman, onuň akja ýüzi öçükdi,
Arman, üýrmeýärdi güjük Moska deý.
Iýilende ertir, agşamlyk şamy,
Boýnun burup, sessiz emenenokdy.
Ýokdy janaweriň damarda gany,
Aslynda, ol itiň damary ýokdy.
Şagalaňly köçelerde ykmady,
Tekjäniň üstünde geçdi her güni,
Oň iýmiti üçin ýal gerkmedi,
Puluň özi bilen bakdylar ony.
Bedasyl pişigiň berýän kötegne
Gulajygyn sallap, çydam edýärdi,
Işi — hojaýynyň berýän köpügni
Agyz däl-de, ýeňse bilen ýuwdýardy.
Onuň bolsa, özge itler mysaly,
Üýresi gelýärdi uzyndan-uzyn.
Oň hyýaly — ähli itleň hyýaly —
Itiň güni diýseler-de, örän kyn.
Oýun. Ygmak. Söýmek. Undup bar zady,
Adam nebsin saklan bir betbagt itdi.
Ol öz täleýinden şeýle närzady, —
Tas jansyz halyna ýöräp gidipdi.
...Köçede keýp bilen it üýrse batly,
Onuň daş ýüregin oda daglardy;
«Üýrüber, doganym, sen örän bagtly,
Üýrüber, doganym!» diýip aglardy.

Ýalňyşlyk
Näme diýse, şony diýsin özgeler,
Meniň bu meselä öz garaýşym bar:
Adam ýalňyşýarmy, diýmek, özgerer,
Diýmek, oňa soňra ösüş garaşýar!
Alym bolsun, işçi bolsun ýa aşyk,
Ýa-da meýdanlaryň häkimi daýhan,
Olar ýalňyşlyklaň üstünden aşyp,
Ýeňişi özüne çekerler hökman!
Olara duruw ýok. Olarda güýç bar,
Olar bulaşyp ýör maňlaý derine.
Otluçöpüň dänesi deý sürtülýär,
Olar şowsuzlyklaň kükürtlerine.
Durmuş Kiselýowyň «Algebrasy» däl,
Durmuş algebradan çylşyrymly has.
Onda ýalňyşmagam asyl günä däl, —
Çünki ýalňyşmazlyk üçin ýalňyşýas.
Bilýän ýalňyşmaýan adamlar-da bar,
Syn etseň, wagty hoş, gowy ýalydyr.
Emma, gör, termosa guýlan suw kimin,
Ne bir ýylaýandyr, ne sowaýandyr.
Ýalňyşýanlaň lapy keçdir elmydam,
Gynansa buzdur ol, begense — otdur.
Ýalňyşmasyn diýip başga bir adam,
Onuň ýalňyşmagy bilseň oňatdyr.
Ýer ýüzüne tohum sepiň, el ýetse,
Tohum sepip utulan ýok, utan bar.
Il-gün üçin sähelçe-de haýr etse,
Işiňizde ýalňyşmaga utanmaň!

Aldawçy awçylar
Çeşmäniň başynda üç awçy otyr,
Ak pyýala al şeraby guýýarlar.
Humar bolup dagyň agyr ysyndan
Bir-birine oňat sözler diýýärler.
Soňra gezegine öwünýär olar,
Asyl, boş geçenok atylan oklar.
Häsin ýetirse-de biri-biriniň,
Olar bir-birine ynananoklar.
Iki maral urýar bir okda biri,
Beýleki bir okda — durna sürüsin.
Üçünji şeýle bir çypdyrýar welin,
Ol ikisi diýýär: «Hak ynsap bersin!»
Emma şo hal iki maral uzakda,
Ýaňja bolan balalaryn ýalaýar.
Bir okdan ölmedik durna sürüsi
Gök Ýefratyň kenarynda ýaýnaýar.
...Dökýär üç aldawçy gazet üstüne
Kolbasa, konserwi — ýaglykda baryn.
Başga adamlar-a bilemok welin,
Men-ä şeýle awçylary söýýärin.

***
«Äý, näme söz diýjek Pyragydan soň?»
Diýip, gaş çytýarsyň ýeserlik bilen.
Hoşa goýan bolsa, şoňa-da şükür,
Şoň goýan hoşasam ýeterlik bize.

***
Käbiri gaýradan, käsi ilerden
Ýürek bilen gulagyma guýdular.
«Sen hokga çykarma, ýigit, boş ýerden,
Amerikany açasyň ýok» diýdiler.
Beýle açyş hakda edemok hyýal
Men başga bir ýagşy ýurduň gurbany.
Siziň üçin Amerikany açjak däl
Siziň üçin açjak Türkmenistany!
***
Men öňdenem bilýärdim —
Beýle däl, beýle:
Köp oýnadym bilýardy,
Köp çykdym seýle.
Men asyl ýok diýmedim,
Meýlise gitdim.
Soňra eşdip gybatym,
Ýakamy tutdum.
Ikiýana çarp urdum,
Aýlandy başym,
Jorap kimin çalşyrdym
Dostdur ýoldaşym.
Bir seretsem, dost nire —
Boşapdyr daşym.
Eý, çekgäňden ak giren,
Garagol başym!
Mep otura-otura
Ýanna gapanyň,
Diýdim: «Ýetip otuza
Şumy tapanyň?»
Her kim özüçe alýar
Ýakan odundan.
Ýöne ýitgiň köp bolýar
Tapan zadyňdan.
Tapan zadyň azajyk,
Ýas bilen toýda.
Seniň bilen aglajak
Syrdaşyň kaýda?
Bu niçiksi geň gylyk?
Bilýäs has soňra:
Owal-başda ýykylyp,
Aglaýas soňra.
Geçen başyňa külpet
Meýlisde — öýde.
Diýýärler maňa: «Ülpet,
Seniňki öňde!
Çapyber saga, ülpet,
Çapyber sola,
Ýitirenleň, sabyr et,
Tapylar soňra!»
Keýpiň bolmaz ýazyňda,
Işde, öýüňde.
Ýitireniň yzyňda,
Galany öňde.
Belki, hoş bor geljegiň.
Oň gürrüňi ýok.
Ýöne seni geçeniň
Rahat goýanok.
Bilmän, günde nämeden,
Külterläp ýoly,
Ýaşamaga täzeden
Başlaýan ýaly...

Dost waspy
Uzyn gije uly öýüň iç-daşy,
Ýüregiňi gyýyp barýan agydy.
Ertesi gün, gün guşluga galanda,
Mazarlyga äkitdiler tabydy.
Dört gerçegiň gerdeninde şo tabyt,
Dört tigir üstünde barýan ýalydy.
Nebir ynjaýardy, ne bir sarsýardy,
Ol howada uçup barýan ýalydy.
Ýöne nämüçindir şol dört gerçegiň,
Birine bu tabyt düşýärdi agyr.
Gözüne der inip, haşlaýardy ol,
Äpet egin bolsa, bolupdyr ýagyr.
Kömege gelene ýaýkaýar başyn,
Guran goluna hem berenok dynjy.
Gussa-ünji hemmeleri maýrypdy,
Ony hasam maýyrypdy şol ünji.
Ýadanlaň ýerini ýadanlar tutýar,
Ýadan bedenlere güýz ýeli urýar.
Ses eşdildi: «Wah, bu gerçek iň söwer
Dostun mazarlyga äkidip barýar.»
...Her näme diýsegem, ölýär adamlar —
Yzda eser galýar. Galýar saz, mukam.
Ýöne bizi şeýle ünji-gam bilen,
Gerdeninde göterjekler barmykan?

Erteki we hakykat
Gyz diýenmiş: «Çyn bolsa seň söýýäniň,
Symrug getir — gözelligi dünýäniň.»
Ýigit gyzyň buýrugyny bitiren,
Uzak ýurtdan symrug guşun getiren.
Ýene biri gylyç dakyp biline,
Gidenmişin aždarhanyň iline.
Kesip olaň kellesiniň baryny
Tapanmyşyn anbar ysly bägüli.
Bägül alyp ýar ýanyna gelenmiş,
Aýşy-aşrat bilen meşgul bolanmyş.
Menem öz ýarymy jandan söýýärin,
«Buýrsaň, symrug getireýin» diýýärin.
Seni söýýänligime düşünip aýan,
Ýaş başyňy iki ýana ýaýkaýaň.
Saçymy sypaýaň. Ýylgyrýaň. Diýýäň:
«Ömür goýbermerin! Men seni söýýän!»

Gorkaklar
Olar bar zatdan gorkýar,
Başda bezzatdan gorkýar.
Bir gün özünden gorkýar,
Diýen sözünden gorkýar.
Gorkýar gögüň durşundan,
Ýaşlaň aýak urşundan.
Bir dogry sözden gorkýar,
Arassa gözden gorkýar.
Baha berilse birden,
Zyýanam ýok olardan.
Ýoldan barýan seretse,
Diýer: «Ýuwaş neresse.»
Olar ýüzüňe bakmaz,
Olar zemine bakar.
Çola burçdan öwrülip,
Arkaňa pyçak sokar.
Gorkamok men hiç zatdan,
Aýdyň gözden gorkamok,
Dogry sözden gorkamok,
Gaýta her gün, her aýym,
Söýýän olary gaýym.
Aždarhany getiriň,
Mende şindi gurp kän!
Gorkýan ýeke bir zatdan
Gorkaklardan gorkýan.

***
Adamlary söýmek — ýeňil iş däldir,
Adamlary söýmek — uly hünärdir.
Kimler demir ýenjip, söýýändir ony,
Kim Sibirden geçip, söýýändir ony.
Serhetde adamy söýýändir esger,
Şahyr adam söýüp ýazýandyr eser.
«Adamlary söýýän!» diýip gagyrma
Bu bir boş sözlere sarpa goýmakdyr.
Sen gygyrma. Hünäriňi dowam et,
Şunuň özi adamlary söýmekdir.

00At goýmasy kyn goşgy
Tohumyň bolsa — zemine eçil,
Pähimiň bolsa — iliňe eçil.
Deňiziň bolsa — kenara eçil,
Kenaryň bolsa — deňize eçil.

Sähram ne giň, ne dar
Sähram ne giň,
ne dar —
oňşarça bardyr,
Mizemez bakydyr onuň binýady.
Kimlere
bu sähram jaý kimin dardyr.
Kimler üçin — uç-gyraksyz dünýädir.
Gülüp, oýnap, aglap, söýüp, hoş bolup,
Geçen kändir, gurup bazar dükany.
Ýöne seniň üçin, bilýärin, Kolumb
Açan däldir uzak Amerikany.
Bu ýollar uzakdyr,
uzakdyr umman,
Peýda bolmaz uruberseň,
kürekden.
Az ýol geçseň, oňa etmegin arman,
Az ýoluňy söýüp geçgin ýürekden.
Her bir dähedemin ýüzüňe sylgyn,
Teşne kimin öpgün her bir dessemin.
Sähraň bary üçin
gyljyňy syrgyn,—
Öňde-soňda bardyr öýtseň etsemim.
0Her daban topragy dünýä deý açsaň,
Mähriň berseň bu ümmülmez düzüňe,
Sen her ädimiňi gül edip geçseň,
Şeýtseň,
sähram giň görüner gözüňe!
Bulut oýnap, gelse sähramyň joşy,
Kaklary aýnadyr. Şekliň — içinde,
Şu giden sährany dar gören kişi
Orun tapmaz ýedi yklym içinde!

Gojalyk
Tomusda gyş hakda şygyr ýazýaryn,
Baharda güýz hakda ýazýaryn şygyr,
Şu günki gün hakda ýazmaly ýaly,
Emma men düýn hakda ýazýaryn şygyr.
Gül-gunçalaň, gyzlaň deňinden geçdim,
Geljek üçin şerap içdim badadan.
Juwan günlem gojalykdan söz açdym, —
Gojalyk diýilen buzly adadan.
Haý diýmän, gojalyk gapymy kakar,
Oňa bakyp diýrin: «Men saňa taýyn!»
Gojalyk ahmyrdan göz-ýaşyn döker,
Diýer: «Bu jebire neneň çydaýyn.
Maňa seniň toplan aklyň ne derkar?
Akylly bolsamam ýörün dereksiz.
Maňa sende borum üçin minnetdar,
Juwanlygyň, juwanlygyň gerekdi.»
Ol aşak çöker-de, diňlär böwrüni,
Bu gamgyn halyna jiger daglaryn —
Juwanlykda garrap giden ömrümi,
Oň üstüne atanyma aglaryn.
0Ýöne şindi juwanlygym ýanymda,
Bir dilegim: sizem ýanymda boluň!
Bize berlen ömrüň giň meýdanynda,
Her paslyň gülüni wagtynda ýoluň!
Äkidiň siz şol günleri — gülleri,
Olar gojalyga dermandyr derman.
Juwanlygyň tapylgysyz günlerin
Hiç ýele, hiç şere, tupana bermäň!
Uzakda gojalyk eli hasaly,
Bize garap otyr, haly-da harap.
Juwan ýaşaň,
soňra lukman mysaly,
Ony ýaşlyk bilen ederis halas.

Duralgalar
Aladaňdan
ak atyny
gamçylap,
Alaňlardan
Aşyp barýar alaryp.
Aladaňdan — ne bir
gije,
ne gündiz,
Iki reňkiň arasynda aralyk.
Aralykda haýdap barýar otlymyz,
Göwün gerip bu arassa sähere.
Argyn,
agyr salam berip girýär ol,
Kiçi duralga
hem
uly şähere.
0Her halda ýaşamak gyzykly örän
Näçe ýaşa,
Ýaşamadan ganma ýok.
Geçen günler
galýar duralgalarda,
Indem oňa asyl-asyl dönme ýok.
Ine,
ýene öňümizde duralga,
Bilýän,
Ol şahyra sorag berer kän.
Bu duralga men nähili ýüz bilen,
Men nähili
täze sözli bararkam?
Bahar gülleriniň näzikliginden,
Posa berip otla müňlerçe ýola,
Oňat arzuw bilen gözel gyzlarmyz,
Bizi alkyşlaýar bagtly ýola.
Gojadyr çagalar golun galgadýar,
Olar
salamyna mährini goşýar.
A meniň ýadyma ýene şäherler,
Uly söz aşygy duralga düşýär.
Durmuş!
Bu gykylyk,
uly gürrüň däl,
Agramyň elmydam
egnimde galsyn.
Ýaşaýyşda
bir dilegim, niýetim:
Köpräk duralgam,
kenarym bolsun!
0Eger galgap dursa
mähirli gollar,
Gojalar ýüzlense: «Inerim, arma!»
Ynamym:
bararyn täze söz bilen,
Ähli duralga hem kenarlaryma!
Duralgalam!
Kenarlarym!
Garaşyň!
«Gijä galýaň,
gijä...»
diýip ökünmäň!
Aladaňdan sürüp barýar
al atyn,
Basym gündiz,
Basym — bararyn hökman!

***
A. Agabaýewe.
Görmedik baglaryň gözel ýalydyr,
Görmedik ýurtlaryň täsin ýalydyr.
Geň-taň işler bolup geçýär dünýäde —
Gözler mydam görmediginiň zarydyr.
Müsür piramidalarynyň öňünde,
Namazyny okap gutaran fellah,
Guwansa-da Niliň keramatyna,
Ýene Eýfel, Jamna edýändir telwas.
Garagumuň bar depesin bilsem-de,
Gözlerim ýene-de Saharaga zar.
Her näme diýsegem, görmedik zadyň,
Gadagan edilen gadyrly bolýar.
0Şeýdip, uzak ülkelere gidýäris,
Göz bilen gulaga dönüp durşuna.
Syn edýäris garyplygyň, baýlygyň,
Ejizligiň, wagtyň akyp barşyna.
Bizi haýran edýär özge binalar,
Kiçi, uly ýurtlaň gadymy däbi.
Arapda çekilen derdi-azarlar,
Şarapda müňleriň pygany dälmi?!
Keşt edip ýörüs biz ýakyny-ýady,
Der ysyna mäjum edip köýnegi.
Şeýdip, öwrenýäris teşnelik bilen
Öz iliňi, watanyňy söýmegi.

Akar suw
Akar
akar saz edip,
Sen kenara gelersiň.
Şäher şowhunyndan soň,
Uludan dem alarsyň.
Akaryň agyr ysy,
Güller, otlar, tämiz ýer,
Epteklerde ýok derman
Bolup, ruhuňa siňer.
Sen ýeňilsiň, bagtlysyň,
Köňül keýpden doludyr.
Göräýmäge başga zat
Gerekmejek ýalydyr.
Ýok! Sen keýpi-sapanyň
Depesine çykarsyň,
Akar
akar saz edip,
Sen hapaňy dökersiň.
0Birden özüňe gelip,
Bet işiňi saklarsyň.
Yrga akylyň bilen
Garalygňy aklarsyň.
Akarlaň däbi şeýle,
Onuň ahy-zary ýok.
Ol özüni tanaýar:
Akar suwuň hary ýok.
Akar
uzaga akar,
Oba ak bolup geler.
Har bolmaýar harlanan,
Harlan kişi har bolar.

Sönen wulkanlar
Ýyllar nämemişin, asyrlar boýy
Güwläp, lawasyny akdyran wulkan,
Aldy-da, sönäýdi günleriň biri,
Sönmeginiň düýp sebäbi nämekän?
Bir jogap bar: tebigatyň kanuny —
Ýanýar wulkan, diýmek, ýaşaýar wulkan.
...A men bir adamyň şaýady boldum,
Wulkan kimin ol sönüpdi dirikän.
Emma şeýle günler, ýyllar bolupdy, —
Onuňam ýylysy ýyldypdy ýeri.
Olam wulkan kimin ýanyp ýaşapdy,
Ýykylana uzalypdy elleri.
0Göreşmek adamyň beýik hormaty,
Göreş adam üçin görk-görmekdir.
Dünýede iň elhenç tomaşaň biri,
Wulkan däl,
Adamyň sönşün görmekdir.

Ikiýüzlüler
Men bu pikirimde yranmaýaryn!
Aslynda beý diýmek nämäňe derkar?!
Ikiýüzlülere ynanmaýaryn,
Adamlaň ýagşysy, ýamany-da bar.
Hawa, adamlaryň ýamany-da bar,
Men olary ýigrenýärin ebedi.
Olar ýaşap ýörler ilden «assyryn»,
Siz düşüniň: şu erbediň erbedi,
Iş ýerinde, awtobusda, köçede
Ýa-da tanyşyňka bolaýsaň myhman,
Şeýle adam seň keýpiňi keç eder,
Şeýle adam özün tanadar hökman.
Oturşyga bile gelen dostunyň,
Sebäp bilen daş çykarna mähetdel,
Üstün açyp oňa bolan kastynyň,
Işdä bilen gybat eder şol hakda.
Durmuşda köp duşdum ikiýüzlä men,
Şeýle duşuşykda köp zat ýitirdim.
Ýöne bulaň bary misli ekzamen —
Ýagşylara şeýdip akyl ýetirdim.

0Hamala
Ýazýarlar: aý aýlanar, ýyllar dolanar.
Ölerin, owazym ýaňlanar doly.
(Hamala, bir zatlar ýazyp geçeniň
ýazany zamana galaýjak ýaly),
Ýazýarlar: düşeňzok şygyrlaryma,
Ýüz ýyl geçsin. Hany soňam göräli!
(Hamala, ýüz ýyldan soňky adamlar
öňkülerden akmak bolaýjak ýaly).
Ýazýarlar: şygyrlam — beýik perzentlem
Ölsem-de, uzaldar bu gysga ýoly.
(Hamala, wagt şygry duza gapgaryp,
Soň olary beýik edäýjek ýaly).
Näme ýazmaýarlar!
Hudaý saklasyn!
Bir goşga üç sany giň beýannama.
Ölmejek goşguly «Ertirki şahyr»,
A bu gün näme?
Ýaş şahyr
Haçan
tolkun atyp,
syrylar mahmal?
Garaşýar student,
pagtaçy,
montýor.
Çerkez ýapynjasyn atynyp,
Sahna
çykýar ýigrimi ýaşly Lermontow!
0Çykýar
ähli juwan hyjuwy bile
(Ol şeýle tekepbir, merdem hemişe!)
Lermontow okaýar,
okaýar ýene.
Zal bolsa güwleýär:
«Ýene-de Mişa!»
Iň başky hatarda oturan gözel,
Gözün aýrabilmän, gaşlaryn görýär:
«Ah!
Siz serediň, Maňlaýy, gözem,
Ýüzem ýaşlyk bilen ýylgyryp durýar!»
Ah, gözel, gerek däl ýüzüň sallamak,
Ol
entek telpegi agmadyk
sallah!
...Gün geçer:
Edebi gazetde
düýnki
agşam hakda
habar ýazylar hökman:
«Ol entek ýaş.
Ýöne, mümkin zat, mümkin,
Ondan uly şahyr çykmagam ahmal!»
Menem ol habary okaryn,
Ýöne
Şu habar bolar meň iň agyr ýüküm.
«Sen, ülpet, özüňden hoş bolup ýörme —
Diýerin —
Mişa kim?
Gurbannazar kim?»
0Ine, şu duýgudan halas bolma kyn,
Şu duýgudan arkam bolupdyr ýagyr.
Lermontow ýaş şahyr bolany üçin,
Bu ady gazanmak agyrdyr-agyr.

Poeziýa diýen zat nämekä?
Bolsaň eger diregsiziň diregi,
bir aglap durana teselli bolsaň,
dünýäň ähli nähoşunyň deregne,
diňe sen, diňe sen keselli bolsaň,
seniň sözleriňi sözlerne goşup,
aşyk ýigit söýýän gyzyna aýtsa,
ýekeje setiriň ýadyna düşüp,
betpäl bet pälinden yzyna gaýtsa,
göni baksaň päk gözlere bakaňda,
demir gözleginden altyn äkelseň,
ýow günüňde bedew ata çykaňda,
diňe öňki hatarlarda ýykylsaň,
biziň juda söýen watanymyzda,
mydam çörek bilen aýdym-saz bolsa,
uzak Hindistanda tamdyr gyzanda,
şoň ýanynda el serenler az bolsa,
ýalan söz ýerinde durup bilmeseň,
gural bolsaň dünýäň derdini syzýan,
diňe, diňe sen perwaýsyz bolmasaň
şudur, meniň pikirimçe, Poeziýa.

Üç atly
Alym Köşekowa,
Kaýsyn Kulyýewe,
Resul Gamzatowa.
Agşamara ýüzün tutup şemala,
Ýapynjasyn galgadyşyp üç atly,
Bir ýaýdan goýberlen üç peýkam bolup,
Daga tarap atyldylar haýbatly.
Obalaryň, mazarlaryň, ýaýlalaň
Halyn sorap, aňry geçip barýarlar.
Ýok, üç atly ýöne-möne baranok,
Olar ganat baglap uçup barýarlar.
Uzaklarda gerçeklerne guwanyp,
Ak telpegin bulaýardy Elbrus,
Olaň billerinde şapak nuruna
Hanjarlary nur goşýardy — elhepus!
Atalardan galan kesgir hanjary
Ýöne ýere göterenok gerçekler,—
Ýamanlygy dogram-dogram etjekler
Ýagşylyga ýürekde ýer berjekler.
Ýanlarynda daglylaryň şeraby,
Dodak bassaň damarda gan dyňzaýar.
Zemin sarsýar bedewleriň gurbundan,
Atyň naly ýarym aýa meňzeýär,
Türkmeniň atlaram şöhrata baýdyr,
Obalaram bardyr setirme setir,
Gylyjy diýjekmi! — Gynyndan çykar,
Soň başyň ýaýka-da, sygyr-da otur.
Daglarmyzyň beýikligne guwanýas.
Aglaýas gadymy mazarlarmyza.
Büzmeýin üzümniň güýçli şerabyn
Datsak, golaý gelmez azarlar bize.
Menem gylyjymy dakyp bilime,
Atlanaryn ýollaň piri gyrata,
Soraryn perişde sypat gojadan:
«Aýt, ýaşuly, şol üç atly nirede?»
Salgy alyp üç atlynyň ugruny,
Süpürip maňlaýdan syrygýan derim,
Obalaryň, dag-daşlaryň, ýaýlalaň,
Mazarlaň deňinden geçip giderin.
Rehimsiz hanjardan, gylyçdan ölen
Men diýen gerçekleň namysyn-aryn
Ruhuma siňdirip, bu ajap dünýäň
Betlagamlaryndan alaryn aryn.
Bir gyzgyn sährada daljygyp atym,
Ýanyn ýere berse, ýaş döküp gözden,
Ýeňim bilen gözýaşyny süpürip,
Üç atly, delalat islärin sizden!
«Ýigit, seň niýetiň oňat!» diýsinler,
Parhy ýok, üç atly, zaryndan zaryn,
Biziň kärimizde ýagşy niýetiň
Ýarym döwlet däldigine aglaryn.
Howlugýanmy? Gijä galýan? Bilemok,
Jemlesem-de paýhas-aňymyň baryn,
Ýöne entek tabşyrylan gyraty
Siz deý çapyp bilmeýänme aglaryn.
Döredijilik üçin
Şahyrlar, artistler hem hudožnikler
Tost aýtmakdan ýaňa titräp, galdyrap,
Döredijilik üçin arzuwlap köp ýaş,
Döredijilik üçin içýärler şerap.
Özlerine bolan päk ynamlara
Endikli köwüş deý perwaýsyz garap,
Hem ýoluň, hem döwrüň ýakalarynda
Döredijilik üçin içýärler şerap.
Jadylanan töwerek deý, günlerem
Geçip dur, geçip dur sakgalyn darap,
Şahyrlar, artistler hem hudožnikler
Döredijilik üçin içýärler şerap.
Nirdendir bir ýerden bir adam barýar,
Şyltak arza bilen ýüregin sarap.
Bu ýerde şahyrlar hem hudožnikler
Döredijilik üçin içýärler şerap.
Uzak Sibiristan ilinde ýören
Alymyň ýüzüne urýar gar syrap.
Bu ýerde artistler hem hudožnikler
Döredijilik üçin içýärler şerap.
Bir ýerde şahyrlar terjimehalyn
Ýazýarlar döwüriň ýüzüne garap,
A bu ýerde bolsa, undup dünýäni,
Döredijilik üçin içýärler şerap.
Terjimehal nirde, döwür nirede?!
Bulaň öz duýmaýan bir hasraty bar:
Saglygyň irginsiz dilenýäninden
Döredijilik soňky demin sanaýar.
Bu käriň özüniň häsiýeti bar.
Bar onuň gazaply, näzik gylygy:
Döredijilik seni unudyp biler,
Eger sen unutsaň döredijiligi!
Şahyr bilen ulus-iliň arasy
Ülkäm güýz paslynda neneň ajaýyp!
Ajap onuň giç açylan gülleri.
Saralan ýapraklar howada gaýyp,
Uçup ýör atlanyp ýüwrük ýelleri.
Ak pellerde gün nuruna beslenip,
Öwşün atýar ak pagtamyz enaýy.
Akarlarda sowan suwlar seslenip,
Akyp ýatyr ýada salyp gün-aýy.
Gyrasynda maşyn,
Otly ýollarnyň,
Ak bagtymyz ak pamygyň käni bar.
Bir ýerlere barýan adam ellerniň
«Bulanşynda «Armaň!» diýen many bar.
Bizem çykdyk bu gün atyz-pellere,
Gezdik ýurdumyzyň oba-şäherin.
Güýz gelen ekeni biziň illere,
Ýada salyp bolçulygyň baharyn.
Şygyr okap berdik agras güýz güni,
Gämi kapitany — inerlermize,
Näzik elleriniň pamyklygyny
Ak pagta siňdiren gözellerimize.
Wasp etdik ýer sürüp ekin ekeni,
Şygyr eken argynlygyň çäresi.
Gördük neneň,
Niçik ýakyn ekeni
Şahyr bilen ulus-iliň arasy.
Görüp adamlaryň yhlasyn Söze,
Düşelgeden ol düşelgä ýördük biz.
Biziň daýhanlara,
Daýhanlaň bize
Teşneligniň gandyrlyşyn gördük biz.
Gezmek,
Görmek,
Iliň halyny bilmek,
Owal-başda şahyrlaryň käridir.
Şeýle adamlaryň şahyry bolmak,
Dünýede ýetdirmez bagtyň biridir.

Erbet goşgular
Erbet goşgy... Olar dürli-dürlüdir,
Käsiniň suwy kän, duzy bolsa az.
Käsi boş taňňyra ýokardan gaçan
Daş sebäpli dörän ýakymsyz owaz.
Käsi nädogrudan ýoluny başlap,
Özüni müň dürli külpete salar.
Subut etjek bolup nädogry zady,
Goşgy öňküdenem nädogry bolar.
Käsi bolsa... Çykaryp bir hokgany,
Iki ikiň jeminiň jedelin eder.
Muny çözmek üçin birje ýol barka,
Ol alar-da, egri ýollardan gider.
Egri ýollar şahyr üçin hatarly,
Ýöne dogrudanam ägä bol, şahyr!
Käte dogry pikriň artyklygyndan
Nädogry goşgy hem döräýýär ahyr.

Ballada
(Gözel Italiýa topragynda faşistlere garşy
göreşde wepat bolan türkmen ýigidi
Jumadurdy Sabyrowa bagyşlaýaryn).
«Sag bol, ene mekan, süýt emen ýerim,
Aglama, ene jan, gaýdyp gelerin.
Süpür gözýaşyňy, bes et ahyňy,
Il üçin dogrupdyň, düşün ahyry.
Döşüni paralap duşman güllesi,
Watan howp astynda durýan pillesi,
Merdem bol, ene jan, bes et ahyňy,
Men halkyň perzendi, düşün ahyry!
Tämizläp duşmandan mukaddes ýerim,
Sag-aman ýanyňa gaýdyp gelerin!»
Gijeler söweşdi. Gündiz söweşdi,
Kiýewi eýeläp, Karpatdan geçdi.
Gan dökdi. Ýykyldy, yza tesmedi,
...Soň ony daş ülkä zyňdy kysmaty.
Gözel Italiýaň mert ogly bile
Ol dogan okaşdy el berip ele.
«Söýdüm asmanyňy, iliňi seniň,
Italiýa, Italiýa, Italiýam meniň»
Gözlände ýigidi faşist esgeri,
Gizledi Italiýa, Italiýaň ýeri.
...Yzladylar ony. Ahyr tutdular.
Soň atyljak ýere alyp gitdiler.
Italiýaň asmany gara bürendi,
Ah urup, Italiýaň ýerem yrandy.
«Kim sen?» Faşist mawy gözlerin
ýumýar,
Ýigit göge bakyp merdemsi dymýar.
Garibaldiň ýurdy Italiýa dymýar.
Otjagazlar dymýar, guşlar-da dymýar.
Soňra Ajal münüp gülläň gerşine,
Ýigidiň erkini alýar durşuna.
Asman gözýaş döküp, güýçli ýel ösýär,
Italiýa türkmeni bagryna basýar.
«Sag bol, ene mekan, süýt emen ýerim,
Aglama, ene jan, gaýdyp gelerin!»
Süpür gözýaşyňy, bes et ahyňy,
Täk seň üçin dogmanma düşün ahyry!»
***
Sen ony kyrk birde ýolladyň beýläk,
Ähli ýol-ýodalaň barýan ýerine.
Kyrk üçde birdenkä ýykyldy ogluň,
Seniň bilen duşuşmagyň ýerine.
Ol kyrk üçden turup gaýtmak isledi,
Seniň çal başyňy sypamak üçin.
Ýolagçy otly ýok, komandirowka ýok.
Kyn...
Bagry bilen süýşüp geljegem boldy.
Nätjek, şol kyrk üçden sypyp
bolanok.
Sen ogluňdan gaty görme, ene jan,
Gelip bilenok.
Uruş
Altymdamy?
Ýedimde?
Bilemok aýan.
...Çörek üçin men irden
Dükana barýan.
Dünýe imisalalyk,
Gökde ýyldyz kän.
Saga.
Sola.
Soň göni.
Ine-de dükan.
Uçdy imisalalyk, —
Jagylda-jugul.
Hökman üleş paýymy
Almaly şu gün.
Durdum agyr nobata
Nobatym ýetdi.
Tüýlek, daýaw bir kişi
Döşümden itdi.
Nobatyma durdy-da,
Uzatdy çekin.
Gygyrdym «Nobat meňki!»
Haýkyrdy: «Çekil!»
Ýene durdum nobata,
Süýşdi ol assa,
Ýuka ýürek aýallar
Diýýär «Neresse»,
Wah, bu nobat!
Bu nobat!
Rezin deý süýndi.
Dert pasyl öz nobatyn
Çalşana döndi.
Meň ýöräp däl, asylyp.
Nobatym ýetdi.
Çöregim aldym-da,
Öýmüze gitdim.
Begenjimiň çägi ýok,
Gobsunýar ýürek,
Hyýalymda — öýümiz,
Elimde çörek.
Tegelek gün galypdyr —
Aýdyň töwerek.
Elimdäki çörek deý
Günüm-de çörek!
Köçe imisalalyk
Howa ýüpekdi.
Sola.
Birden şol tüýlek
Öňümden çykdy.
Görüp ruhsuz ýüzüni,
Men galpyldadym.
Özi açmy?
Gözi aç?
Bilip bilmedim.
Ol başda gözi bile
Çöregmi iýdi.
Soňra: «Ýigit, bol, eçil
Çöregňi» diýdi.
Men gygyrdym, möňňürdim:
«Meniňki çörek!»
Pyşyrdady: «Şol çörek
maňa-da gerek».
Çöregimi aldy-da,
Ýeňsämden itdi.
Töweregne garanyp,
Ugruna gitdi.
0Men iňledim, içimden
Sanjy tutan dek.
Hol aňyrda äpet gün,
Hol bärde tüýlek,
Dönüp gara nokada,
Ýitdi ol ine,
Tegmil bolup ýapyşdy
Günüň ýüzüne.
...Bu ýerlerde şeýleräk
Akýardy durmuş.
Uzak bir ýerde bolsa,
Ýakýardy uruş.
Ol uruş-a düşnükli,
Ol maňa mälim.
Ýöne, ýeri, bu uruş,
Ýeri, bu näme?
Urşuň bir kadasy bar:
Polky ýok eder,
mazar eker,
ejizleň,
polkun döreder.
Başa düşen synagyň
kynlygna bakman,
ynanýarys: urşy
ýeňeris hökman.
Ýöne şol agyr günler
Ýüzüni açan
ejiz diýen milleti
ýeňeris haçan?..

Gödek soldat
Front ýollarynda gödek soldata
Bir gyz aşyk boldy,
Bagş etdi özün.
Söz tapmady soldat oňa diýere,
Kalbyna siňdirip bilmedi näzin.
Günleň biri şinel atyp üstlerne,
Onuňam üstünden atynyp asman,
Ýatdylar
Gödeklik hemem näziklik,
Aradaky uly serhede ýetmän.
Diňe daň çigregi ýakyp başlanda,
Gyzyň düýşleriniň üstüne basman,
Gödek soldat «ýorganyny» bölüşdi,
Gyza şinel düşdi,
Özüne asman.
***
Aýakda gabarçak, maňlaýynda der,
Dört ýyl geçenden soň dolandy esger.
Obanyň gaşyna geldi, oturdy,
Çilimini müşdügine ötürdi.
Howlukman otlady. Howlukman sordy.
Häzir ajy çilim lukmandan zordy.
Obadyr arada ýeke menzil ýok,
Esger obasyna syn etdi uzak.
Çilimi gutardy. Otlandy ýene.
Gyşardy ýaşajyk otuň üstüne.
Aňyrda ak tamlar, ak öýler üste
Galýardy ýylan deý goýy ak tüsse.
Ýylyň bahar pasly, gün öýle wagty,
Ýigdi uçurýardy duşuşyk bagty,
Esgeriň akyly ýetýärdi oňat;
Oba ýetse oňky sylagdyr hormat.
Uly toý tutulyp, goýun soýular,
Dünýede iň oňat sözler diýiler.
Şeýdip, günler geçer, başgasy geler,
Bagta, güzerana endik ediler.
Ýöne häzir geň-taň humar bolup ser
Obasyna bakyp ýatyrdy esger.
Obasyna bakyp, ýatyrdy häli
Bagtyny azajyk uzaldýan ýaly.
***
Uruş gidip otyrdy
Günbatar sary,
Ýigidiň yzynda galdy
Söýgüli ýary.
Şol köpeldi oturdy
Ýüzde ýygyrdy.
Gündiz ak ekin ordy,
Gije egirdi.
Kuwwat berdi gahryman
Ýary biline.
Birjik şübhe etmedi
Diriligine.
«Diri!» diýdi ýatanda,
Turanda: «Diri!»
«Ýok, indi gelmez» diýdi
Näkesiň biri,
Şonda-da, diýdi gelin:
«Diridir diri!..»
Goradymy yhlasy
Ýa-da dilegi.
Ýary agyr söweşden
Dolandy, geldi.
Goňşy-golam sowulyp,
Galyp ikiçäk,
Ýumşak düşek ýazyldy
Üstüne keçäň.
Ýigit şonda sözledi
Daňdana çenli,
Dört ýyllap ýow gününde
Başdan geçenni.
Sözledi ol teninden
Akan ganyndan.
Gaýdanyny ölümiň
Bäri ýanyndan.
Bendilige, horluga
Döz geleninden.
Mauthauzeniň
Şum düzgüninden.
Ýarynyň hor egnine
Goýdy-da elin,
Sessiz-üýnsüz aglady,
Towlandy gelin.
Ol ynanyp bilmedi
Meýmiräp ine,
Ýanda diri ýatanyň
Diriligine.
Urşa ýüzlenme
Oňa kyn söweşde ölendir öýdüp,
Uzak ýerde ýadygärlik dikdiler.
Ýyllar geçdi. Geldi öýüne gaýdyp.
Ýyldyz berip, Gahryman at dakdylar.
...Ine, dur ol öz-özüniň öňünde,
Olaň biri öli, birisi diri.
Şeýle bir gam dömdi garry göwünde,
Beýle gam çekmändi dogaly bäri.
Söweşende ärdi. Soňam ärdi ol.
Ýöne häzir bir ejize meňzeýär.
Öz öňünde çal başyny egýär ol,
Onuň öz öňünde nä günäsi bar?
Agyr gamdan ýere çümdi dyzlary,
Ol saňa sedasyz okady nälet.
Bireýýäm bitipdi tygyň yzlary.
Şindem öleňokmy?
Indikiň näme?..
***
Ýogalýar eneler! Ýogalýar, arman,
Doýman ogullarnyň gamdyr bagtyndan.
Şeýdip, ene mährin görjek perzentler
Ýetim bolup galýar aýny wagtynda.
Söweş güni söweş donuny geýen
Çaga ýurt ykbalyn goramak ne kyn?!
Watan üçin baş goýýarlar ogullar,
Bärde enelermiz galýarlar ýetim...
Soldat ýüregi
Ol beýik Wolganyň sag kenaryndan
Alymlar tapdylar kaska, ýaragy,
Gapdalynda şindi ýere siňmedik
Ýatyrdy soldatyň urýan ýüregi.
Emaý bilen gazyp alyp gudraty,
Üýşdüler daşyna hersi bir ýerden.
Bu eziz howadan dem alan ýürek
Adam sesi bilen gürledi birden.
«Bu jepaly ýer astynda
Ýürek gaty kän.
Buýruk ýerne ýetirildi,
Ýoldaş kapitan!»
Asatur aga
Ýazu-gyş gapysyn
Giň açyp duran
Jaý biziň köçede
Meşhurdyr örän.
Agajynyň reňki
Öçük-aladyr,
Ol ädik bejerýän
Ussahanadyr.
Şol dümtüner otyr
Goja Asatur.
Gapyda üç aýak
Arabasy dur.
Stoluň astynda
Bitaý aýagy,
Taý edip alypdyr
goşa taýagy.
Aýdan sözi ötgür
Asatur agaň.
Hiç takaty ýokdur
Boş oturmaga.
Yssy iýul bolsun,
Ha bolsun ýanwar,
Ýa köwüş reňklär,
Ýa ädik ýamar.
Agaçdan çüý eder,
Ýa gaýyş serer.
Märeke şol gider,
Şol geler durar.
Jaýyň içi şowhun,
Bäs eder ýaza.
Gürrüňleň ahyry
Jedele ýazar,
Bir görseň syýasat,
Bir görseň ýomak,
Aziýa syýahat,
Afrika kömek.
Kosmos,
Bekdaş,
Sibir —
Habara baýdyr.
Umuman, bar zatdan
Habary bardyr.
Geýilip könelşen.
Reňki saralşan
Ädigi reňklände,
Gözüň gamaşar!
«Al, ýigit, ak ýolda
ýyrtylsyn» diýer,
Ädigiň eýesi
Ädigi geýer.
Şonda goja gysyp
Goşa taýagyn,
Ýat eder Elbada
Goýan aýagyn.
Soň eli sypynsa.
(ol endikli kär)
Üç aýak arabaň
Tigrini bejär,
Agşam düşer. Gulplar
Gapysyn mäkäm.
Gider ol howlukman
Öýüne bakan.
Şagalaňly ýolda
Asatur aga
Baş atar gojalar,
Baş atar çaga,
Meşhur ädikçimiz
Guwanyp ile,
Goşular-da gider
Kuwwatly sile.
Bir azajyk ýadar,
Der ýüzün örter.
Ony müňläp aýak
Öýüne elter.
***
Bir dosty Kiýewde ýazyldy ýere,
Ýene biri wepat boldy Oderde,
Ol bolsa bar Ýewropany aýlandy,
Ýewropa-da sag bol diýdi o merde.
Dogduk diýaryna dolandy esger,
Bir uly toý tutdy enesi pahyr.
Esgerler uruşda ölmeýär diňe,
Uruşdan gaýdybam gelinýär ahyr.
Ýöne uruşlaryň bir kadasy bar,
Ol gaýdyp gelene bermez karary:
Diriler gezip ýör, gysyp dişlerin,
Ölenleň ölmüne sebäpkär ýaly.
Düýşler
Günde näçe düýş görülýär jahanda?
Müňmi? Millionmy?
Aslynda kim ony sanap bilipdir.
Düýş bize gerekli iň zerur zatlaň
Ýüzün açyp bilýän mümkinçilikdir.
Towuk dary görermişin düýşünde,
Asman ýeri görermişin düýşünde;
Söýmedikleň görýäni söýülmedik
bir juwan,
Şäherleriň görýäni çyg basan
uzak meýdan,
Planeta şol aýlanar ýörermiş
Hem düýşünde rahatlygy görermiş.
Her kimiň öz iň zerur
Düýşi bolýar.
Geň zatlar!
Geçen uly uruşdan gaýdyp gelýär
düýşünde
Ölen soldatlar.
***
Deň-duşlarmyň bary kämil çykypdyr;
Kitap okaýarlar. Ýazýarlar kitap.
Kimsi ýurduň ýollarynda gezip ýör,
Geýimleri ýol ysyndan dur kükäp.
Olar ýagty günler gidýärler kino,
Aýal, çagalarnam alyp gidýärler.
Zürýatlary üçin nobata durup,
Olara eskimo hödür edýärler.
Olar gam çekseler — garalar asman,
Olar şatlansalar — şol asman güler.
Olar ilki okaýarlar taryhy,
Soňra şol taryhy döredýär olar.
Mahal-mahal duşuşýarys barymyz,
Şerap içip, köňülleri şatlaýas.
Akyldyr pelsepe undulýar şonda,
Şorta sözdür degişmäni ýatlaýas.
Soňra ýurduň ýollaryna dagaýas,
Belent Frontlarda derläp gezýäris.
Iş, alada, belent zatlar barada
Bir-birmize uzyn hatlar ýazýarys.
Aladamyz bile gaplaýas ýurdy,
Ony belentlere göterýäris has.
«Düýn säher söweşde gahrymanlarça...»
Diýen hatyň gelmejegne ynanýas.
***
Geliň,
Özümizi köşeşdirmäliň,
Geliň,
Ýüregmizi köşeşdirmäliň.
On sekiz ýaşynda giden ýigitler
Otuz ýyl geçibem gelenok häli.
Dileg etdik gaýdyp gelerler diýip,
Gapak deý döşleri ençe ordenli.
Garaşdyk.
Garaşma kemin goýmadyk.
Eger geljek bolsa gelerçe boldy.
Geliň,
Hakykatyň gözne bakalyň,
Garaşyplar näçe ýyly ötürdik.
Gidenler borjuny ýerne ýetirdi,
Bizem borjumyzy ýerne ýetirdik.
0Göwünlik bermäňem bolýar bir çeni,
Ýöne ýigrimi million... biz üçin öldi.
Geliň,
Mertlerçe razy bolalyň,
Eger geljek bolsa gelerçe boldy.
Daş gyz
(Romantiki poema)
Bolupmy bu waka ýa-da bolanok,
Onuň biziň üçin asyl parhy ýok.
Asyrdan asyra geçip,
Nesilden nesile geçip,
Pasyldan pasyla geçip,
Göwher daşy kimin ýylmanyp gelýän
Men bir rowaýaty edeýin beýan.
Gadym zamanlarda Ýunan  ilinde,
Gözellik ylmynyň ýaýran ilinde
Ajap sungat bilen Parnasa  çykan
Bir juwan heýkelçi ýaşaýar eken.
Gün ýaşan ýerinde ýatan ekeni,
Gün dogan ýerinde turar ekeni.
Bolupdyr ne ýassyk, ne bir ýorgany.
Daş ýonup geçirmiş dogan her güni.
Barmyş ýan ýoldaşy bir-täk keseri,
Döreden şoň bilen ajap eseri.
Uranda keserin mermer daşyna,
Ýoklukdan bir ynsan germiş gaşyna.
Kä günler gezermiş obalar söküp,
Öňünde adamlar dyzyna çöküp,
Heýkelçiň işlerin görüp gidenler,
Ajap sungat üçin tagzym edenler.
 Ýunan
 Parnas
— Gresiýa.
— şahyrlaryň, sungat işgärleriniň mesgeni.
Rowaýatyň gürrüň bermegne görä,
Jarçynyň owazy düşüp dag-derä.
Ýetip bu älemiň ahyryna çen,
Hemmeleri toýa çagyran eken.
Bu gün toý tutýarmyş bir obaň baýy.
Gündiziň hyýaly, gijäniň Aýy
Gözeller ýüzlerne çekip ak perde,
Ak kepderler kimin kä galyp ýerden,
Gaşlaryn kä büzüp, kä ýasap ýaýy,
Humarly gözlerin süzüp enaýy,
Goşup liraçynyň täsin sazyna,
Tans edýärler, meňzäp paslyň ýazyna.
Perileň tansyna gözlerin gypman,
Seredýär heýkelçi — biziň ýaş ynsan.
Näzijek aýaklar ýere degýärmi
Ýa tüm gije görlen süýji ahwalmy,
Bogunlary ysman, howada gaýyp,
Gülüp, oýnap, tans edýärmi ajaýyp,
Şemalmy, dumanmy ýa-da hyýalmy,
Bilemok, heýkelçi akyly haýran,
Otyr bu görnüşe täsin galyp jan.
Ine, tans gutarýar. Misli çal duman,
Gyzlar eda bilen çekilýär bir ýan.
Şonda ýürekleri gurşaýar gussa,
Hem agyr märeke dem alýar assa,
Tansçylaň ýerini tutýar bir goja,
Görmek duýgusyndan mahrum kör goja.
Ýanynda agtygy gara gözüni
Balkyldadyp
hem galdyrman ýüzüni,
Aşakdan märekä ogryn garaýar,
Şemal onuň buýra saçyn daraýar.
Bir goja,
ýanynda bir juwan ynsan,
Müň bir nazar üçin boldular nyşan.
Ine endik eden tüýlek barmaklar,
Liranyň jadyly taryna kakýar.
Deňiz tolkuny dek liranyň sesi,
Galkyp, ýuwaş-ýuwaş tutýar dag-pesi.
Soň gaýgyly owaz çykýar çalaja,
Şeýdip, aýdymyna başlaýar goja.
«Gadym zamanlarda ýüzi nurana,
Waspy dagdyr derýa, göge-her ýana
Düşen bir perizat ýaşanmyş ýerde,
Görenler galanmyş bir uly derde.
Kä günler ak ýüze çekip ak perde,
Günüň nury ýaňy ýeri guçanda,
Gözel çeşmä suw almaga geçende,
Dag maraly oň duşundan çykarmyş,
Hem öňünde mäläp, oýnap-bökermiş.
Ýaryna intizar bir aşyk misli,
Çeşme gaýnap-joşup, ses edip çasly,
Gözel gyz gelende, sesini kesen
Hem ony öz sowuk bagryna basan.
Her gün suw boýuna gelende peri,
Tapyp dag başynda bir buky ýeri,
Asman sergezdany, ýyldyzlaň ýary,
Perişde bagyrtlap gaýany, daşy,
Akdyryp gözünden alaçsyz ýaşy,
Hyrçyn dişläp, jebir edip özüne,
Melul nazar bilen ýeriň gyzyna
Bakarmyş. Oň boş ýüregi şol zaman,
Zemin söýgüsine dolan şadyýan.
«Gezdim men älemi, gezdim uçmany,
Geçdi göz öňümden hüýrleriň käni,
Emma şindi beýle gözel ynsany,
Ömrümde bir gezek görebilmändim.
Ýok! Ýok! Goý, bolaýyn asmanyň ogly,
Indi men günäli! Men ýere bagly!
Şu gyz maňlaýymdan öpse mylaýym,
Ýeriň jezalaryn çekmäge taýyn.»
Ine, şeýle günleň birinde peri
Suwa gaýdanynda, köne güzeri
Saklap, şol perişde galanmyş derde.
Ahyr gün at boýy galanda ýerden,
Gözel gülüp marallaryň oýnuna,
Geleninde sowuk çeşmäň boýuna,
Çeşmeden öň ýyldyrym dek ýaldyrap,
Güýz ýapragy kimin titräp, galdyrap,
Perişde atylyp misli bir peýkam,
Gözeli gujagna gysanmyş mäkäm.
Hem diýen:
Ýüregmiň erkini alan,
Söýýän seni asman söýgüsi bilen.
Gyz:
— Kim siz? Siz nireden? Men sizden
gorkýan.
Gözleriňiziň ody bedenmi ýakýar.
Goýberiň siz meni, ah, goýberiň tiz,
Rehmiňiz gelsin — men sizden ejiz!
Perişde:
—Men hudaýyň bir wepadar bendesi,
Bilmezdim hudaýdan başga hiç kesi.
Ähli işim, bar pikirim, bar derdim —
Mydam şoň öňünde tagzym ederdim,
Kalbym, bar bedenim, ýürek dünýäsi
Diňe şonuň bilen dolup durýardy.
Men ölümsiz. Adalatly her işde,
Hudaýyň wepaly guly — perişde
Boldum, ine, size duşmazdan ozal,
Ýöne sizi görüp, ynan, eý gözel,
Asman, bakylykdan, hudaýdan geçdim,
Hem-de bu jepaly zemine düşdüm.
Özüňi bagş etseň sen maňa daýym,
Ynsan dek gamlanyp, ölmäge taýyn!
Gyz:
— Ýok! Ýok! Ýuwdaýsa-da şu duran ýerim,
Men seniň söýgüliň bolup bilmerin.
Sen perişde — gökde gaýyp ýörmeli,
Men ölümli — ýerde ömür sürmeli.
Goýber meni, sandyraýan gorkymdan,
Menden gorkma — gork hudaýyň
erkinden,
Gaýgyly perişdäň keç bolup haly,
Ýene göge bakan ýasady ýoly.
Birden gara bulda gaplandy asman.
Soň ýagyş-da ýagdy yzyny kesmän.
Ýyldyrym ýaldyrap, çakmagyn çakdy,
Perişde gübürdäp, her ýana çapdy.
Ertesi bulutlar syrylyp gökden,
Gün göwresi görünende uzakdan,
Gözel gyz eline alyp küýzäni,
Yzarlap inçejik tanyş ýodany,
Geleninde suw boýuna uz ýöräp,
Gördi — dur perişde titräp, galdyrap.
Ýalbardy, aglady, dyzyna çökdi,
Gözelden ne seza, ne bir ses çykdy.
Ertesi ýene-de. Birigün ýene.
Şeýdip, günleň sany bardy bir çene.
Emma perişdäniň keç bolup haly,
Günde göge bakan ýasady ýoly.
Soňra ar oduna gaplanyp ýürek,
Asylly duýgudan galmady derek.
— Sen meňki bolarsyň: Görersiň,
ynha...
Eý, eýjejik ynsan! Ha-ha-ha! Ha-ha!
Bu ahmyrly gülki ýaýrap her ýana,
Dag-dereler titräp, geldi lerzana.
— Bu niçiksi ahwal boldy, perişde,
Siz nä adalatly dälmi her işde?
— Ýürekde ýansa-da adalat ody,
Galmandyr hiç ýerde onuň kuwwaty,
Meniň adalatym — men seni söýýän,
Sen bir ýana, dünýä bir ýana diýýän.
Öz söýgim ugrunda bolsam-da däli,
Meň hudaý öňünde ýene günäli.
Neçün? Şo diýp gurban etsem-de serim,
Hudaý adalatly diýip bilmerin...
Sen meňki bolarsyň. Ýa-da kysmatyň
Ters bolar. Dünýäde rahat tapmarsyň.
Seretmän gözüňden akýan gan-ýaşa,
Seni öwürerin bir gaty daşa.
Mermer daglarynyň çür depesinde,
Gün çoguna çişip, ýanarsyň günde.
Aç bürgütler ganat gerip daşyňda,
Wagşy oýunlary gurar başynda.
Çişirip dulugyn awara tupan,
Üflär bar ýelini ol saňa bakan.
Ne görk, ne bir duýgy galar ýüzüňde,
Mydam gorky ody ýanar gözüňde.
Pikirlen. Netije çykar, dilberim,
Men erte bu ýere ýene gelerin.
Ýüregim arzuwdan, umytdan doly —
Perişde asmana ýasady ýoly.
Ertesi. Duşuşyk köne güzerde.
Gözel jogap berdi: «Galmaň siz derde,
Siz perişde — gökde gaýyp ýörmeli.
Men ölümli — ýerde ömür sürmeli.»
— Sen diňe meniňki bolmaly, gözel!
Ýogsa öýüňize barmazdan ozal,
Mermer daglaryna barmaly borsuň,
Ol ýerde daş bolup durmaly borsuň! —
Diýdi-de, perişde gazaba mündi,
Gözeliň dadyna kim ýeter indi?!
***
Bir gün, üç gün, on alty gün uçdular,
Mermer dagyň depesinden düşdüler,
Dag diýseň dag — ne bir ömür ysy bar,
Munda wagşylygyň müň bir tüýsi bar.
Kä gaýaň başynda ýalňyz arçalar
Ýel öwsende tukat heňini çalar.
Düýpsüz gowaklary, jülgeleri bar,
Baky gün düşmedik kölgeleri bar.
Dag diýseň dag — ne bir ömür ysy bar,
Munda wagşylygyň müň bir tüýsi bar.
Beýik gaýalaryň çür depesinden
Daşa dönen gözel uzaga garýar,
Häzir hem şol gözel Mermer dagynda
Hem ir ertir, hem giç agşam çagynda
Lal nazaryn aýlap dogduk mekana,
Dönsem diýip ýene janly ynsana,
Arzuw edip durmuş, galyp müň derde,
Rowaýat hem tamam bolýar şu ýerde.»
Täsin rowaýatyn soňlanda goja,
Märeke gobsunyp gitdi çalaja.
Heýkelçiň ýüregi gopdy-da birden,
Ýolbars dek atylyp ol turdy ýerden,
«Aýt, atam, Mermer dagy nirede?
Hem ol gözel — ýürek dagy nirede?
Salgy ber, men ol mekana gideýin,
Hem bagtygarany halas edeýin,
Men ol dagyň göwsün dilip gün yrman,
Sungatymy, ukybymy gaýgyrman,
Gije diýmän, gündiz diýmän işlärin,
Gözel gyzyň hünji dişin, gaşlaryn,
Maral gözlerini, ýaňaklaryny,
Ýonup alyp, näzik tenin ynjytman,
Ylham bilen bagş ederin oňa jan.»
Pata alyp düşdi ol uzak ýola,
Gündiz gije orun berdi köp ýola,
Köp oý, köp depeden indi heýkelçi,
Köp çeşmäň suwundan gandy heýkelçi.
Mäkäm gonup ýyndam günleň gerşine,
Ahyr geldi Mermer dagyň gaşyna.
Dagdan sowuk şemal ýüzüne urdy,
Dag wagşy nazaryn oňa öwürdi.
«He... he... he... hoş geldiň, merdana
ýigit!
Niçik ýoluň düşdi bu ýana, ýigit?!
Ne adam bar, ne durmuş bar bu ýerde,
Neçün ýollar söküp galdyň sen derde?»
Ýigit jogap berdi: «Maksadym şeýle,
Nirde ýesir gözel, sen aýan eýle?!
Müdimi daş bolup bendilik çekýän,
Erksiz nazar bilen iline bakýan,
Daşa dönen şol gözeli göreýin
Hem oňa uçmaga ganat bereýin.»
«Ol meniň goýnumda. Meniň tenimde,
Ýüregi daş, garagy daş, teni-de,
Han-ha, hol gaýanyň başynda ýalňyz,
Saçyny ýaýyp dur şol näzenin gyz.
Eger-de nazaryň aýlasaň şol ýan,
Daşmy ýa ynsanmy — durarsyň bilmän,
Ýöne oýatmaga daş bolan teni,
Sende gudrat hany, keramat hany?»
«Gudrat-da bar, keramat-da mende bar,
Kükregimde ýürek ýadaman urýar.
Ine, şol ýüregiň teninden alyp,
Ine, şol ýüregiň ganyndan alyp,
Hem bu ellerimiň inçe hünärin,
Baryny şol gyza bagyş edýärin».
Gaýanyň başynda, aşakda duman.
Gara gije diýmän, ýagty gün diýmän,
Ol bir beýik ussa, çynyna tutsa,
Gyzyň näzik tenin ynjytman, assa,
Işleýär heýkelçi ýadaman-dynman.
Ony dagdan-daşdan saýlap enaýy,
Gidiren görküni berýär gün saýy.
Ýöne hiç many ýok gara gözlerde,
Çykanok agzyndan dür dek sözler-de.
Almanyň reňki ýok ýaňaklarynda,
Hereketsiz gamyş barmaklary-da.
Misli ýyldyz kimin günler düzülip,
Geçip barýar, geçip barýar uzalyp,
Soň gözeliň görmegine, görküne
Aşyk bolup, juwan ýigit erkine
Buýrup bilmän, misli ejiz perwana,
Alaç tapman özün urýar her ýana.
Gorap ýagyşlardan, tupandan gyzy,
Elniň hünärine guwanýar özi.
Gün-günden agralýar ýigidiň haly,
Soň ýerden galmaga galman mejaly,
Gözeliň öňünde dyzyna çökýär,
Ýöne gyzdan ne ses, ne seda çykýar.
Gara gözler dolup dursa-da ýaşdan,
Çykaryp bolanok ýüregi daşdan.
Şonda güýjün tijäp, heýkelçi birden,
Misli ýolbars kimin ol galýar ýerden.
Soň kükregin ýaryp misli giň dünýä,
Ýanýan ýüregini eline alýar.
Hem gyzyň göwsüni ynjytman açyp,
Ony emaý bilen şol ýere salýar...
***
Heýkelçiň hünäri bolsady mende,
Aýaman güýjümiň sähelçesin-de,
Daş ýygnap, aýlanyp Ýeriň Şaryny,
Men güle öwrerdim olaň baryny.
Pikir derýasynda akyl gämisi...
I
Şeýle bolmalydy,
Şeýle-de boldy:
Ençeme ýyl örklenip merkeze,
Ahyrsoňy üstün çykyp özümden,
Geldim şol arzyly seniň Gerkeze.
Şol uly şäheriň dymyk gijesi
Okamda şygryňy daň sazyna çen,
Bagyşla, Pyragy, bilýän diýse-de,
Şägirt halypasyn bilmeýän eken.
Seniň ömrüň, seniň döwrüň barada
Mäti Kösäýewiň bildini çeken
Şägirdiň iň belent baha alsa-da,
Beýik halypasyn bilmeýän eken.
Soň, durmuşyň uly-uly ýolunda
Azaşyp, gijeler gyzyl ot ýakan,
Içinden ot geçen hem sowuk geçen
Şägirt halypasyn bilmeýän eken.
Bu gün şaglawuklaň älemgoşary,
Daş içinde ýol ýitiren bulaklar,
Döşlerde nur saçýan elwan gülýaka,
Zer gaş bilezikli babyrbilekler,
Aýyň düşýän ýeri täsin Aýdere,
Dag daşlary, hat-da dagyň şemaly,
Seniň her setirňe, her bir bendiňe
Bir baky dikilen heýkel mysaly.
Bar geçen günümi bermen bu güne,
Çünki şu gün her setiriň, her bendiň,
Ykbalyň, begenjiň, gynanjyň, söýgiň,
Umuman, seň özüň has ýakyn bolduň,
Bu täsin daglaryň, täsin görnüşiň
Duýgudyr aňynda suratyn çeken,
Pyragy, seň ýaly merdana ärde
Şahyr bolmazlyga çäre ýok eken.
0II
Gel, oturyp dünýe hakda sözläli,
Ýakyn edip ara düşen yragy.
Rastym aýtsam, jedelleşmek
meýlim ýok,
Men nire, sen nire, eziz Pyragy!?
Döwür elmydama üýtgär-de durar,
Bu gün düýne gider. Düýnüň hiç gelmez.
Ýeke bir hak dostuň bitiren işi
Müňde bir ýoldaşyň golundan gelmez.
Seniň döwrüň, özüň bilýäň, agyrdy.
Emma şeýle böleşdiler bu derdi:
Kiçi ýürek onuň kiçi bölegin,
Uly ýürek ulusyny göterdi.
Namart gülýär mert kişiniň halyna,
Dünýede şer işiň bolany üçin,
Ejiz ýurek bilen ýaşasa bolar,
Uly ýurek bilen ýaşamak ne kyn.
Ýagşylyk, ýamanlyk elmydam birdir,
Kimse haýryň zary, kim şeriň zary,
Bu gün ýamanlygyň bolany üçin,
Ýetýär adam başa bäş batman däri.
Her adam başyna bäş batman ölüm?!
Her adam başyna bäş batman däri?!
Bir başa bir ölüm ýeterlik bize,
Bir başa bäş batman?
Artygrak dälmi?
Adam ähli söýüp, urşup, ýigrenip,
Gör-bak,
näçe ýüz müň menziller geçdi.
Ähli döwürleriň haýyr, şer işi
Maňzy,
Asly,
Durky bilen meňzeşdir.
Dünýede şer işiň bolany üçin,
Ähli döwürleriň geniý nesili,
Ýanyp ýaşaýarlar ahyr içmäge
Salýeriň awuly pyýalasyny.
Adamyň zehini beýik bolanda,
Bahyllar üstüne labyryn atar.
Ýöne akyllaryň ýogalan güni,
Hatda şol milletem başyny tutar.
Kimse çykar uzak-uzak ýollara,
Şatlyk buşlap, gapylary kakmaga,
Kimse çykar şol buşlukçyň öňünden
Onuň tigirine taýak sokmaga.
Şeýdip, çüýrük merdiwana çykarlar,
Köňüllerin bir pasyljyk şat edip.
Han-begler,
Şazada,
Şalar ölýärler.
Halk aglaýar şahyryny ýat edip.
Çünki hak şahyrlar iliň namysy,
Agysyna aglap, gülse gülýärler.
Il-günüň hasratyn ýüregne çekip,
Soňra ýürek agyrsyndan ölýärler.
III
Begenjegňem, gynanjagňam bileňok,
Gök çaýyň başynda aýdyp ýomaklar,
Erte ony goşga salyp getirýän
Juda köpelipdir şahyrsumaklar.
Gynanýarsyň seniň beýik käriňi
Ýaňky tetellileň harlany üçin,
Biraz begenýärsiň: «Eý, garaz, näme,
Olardan okyj-a çykmagy mümkin,..»
Olar elmydama ýaşar ýörerler,
Bulap ownuk adamlaryň hyýalyn.
Haçan? Haçan ýiter şahyrsumaklar
Mamontlaň dünýäden ýitişi ýaly.
Asmanyň bezegi, ganaty — bürgüt.
Daglaryň bezegi peleňdir-şirdir.
Şahyr bolmaz ulus-ili güýmänler,
Adamlary özgerdýänler şahyrdyr.
...Diri bolan bolsaň, ýazardyň eser,
Unutmazdy neşirýatyň plany.
Arza berip, bolardyňam SSSR
Ýazyjylar soýuzynyň çleni.
Ýygnaklara, maslahata barardyň,
Dilewarlar bardyr ökdeden ökde,
Işlerin okarlar: «Beýik şahyryň
Şygrynda ters otur hem nokat hakda».
Sen ýylgyrsyň, biraz dere batarsyň,
Çümersiň birhili düşnüksiz duýga;
Herhal, Magtymguly tersoturlardan,
Çyzykdan, nokatdan biraz beýig-ä...
Ýygnaklaň birinde gazaba münüp,
Kärdeşini ýersiz urýan bir bikär
Öýe gelip, çagalarna (eý, aman!)
Bikär hakda ýazan goşgyňy okar.
Onuň müýni ýokdur. Gara çynydyr, —
Özüniň pesligne, galplygna bakman,
Peslik, Galplyk hakda goşgularyňdan
Yhlas bile mysal getirer hökman.
Her döwüriň öz dessury, däbi bar,
Ýöne mahal-mahal çenden çykyp has,
Biziň özümizi gözelleşdirýän
Tebigatyň gözelligni unudýas.
Seniň wasp etdigiň gözel bedewler
Bu gün ýataklarda çekýärler zary.
...Oba hojalykda ähmiýeti ýok,
Nämemiş, garnynda ýokmuş motory.
Olar bolsa, goç ýigidi göterip,
Şemala, boz sähra, ýaýlaga sary,
Gözellere sary gitmek isleýär,
Bürgütleň asmana galşy mysaly.
Ylym barýar ýyldyzlaryň deňine,
Şäherlerem aýa başyn baglaýar.
Ýöne ýerden, gülden dörän adamzat
Sähra baryp, güli ogşap, aglaýar...
Aeroporty bilen güňlesin şäher,
Aeroportam öz sesine guwansyn!
Ýöne tebigylyk, sadalyk mydam
Adamynyň onki süňňünde galsyn.
...Kä sada adamlar jedelleşýärler
«Şygrynyň muzduny bermeseň eger,
Her ýüz on müň adamynyň başyna
Bir şahyr ýeter ýa ýetmezdi meger.»
Sadalygy bile dogry bu pikir,
Çünki iş tapmasa pensiýa çykan,
Öz uzak ömrüniň ýyl ýazgysyny
Gyzyllap iberýär redaksiýa bakan.
Hany onsoň dur bakaly öňünde,
Goşgyň gowşak diýip ýazarsyň jogap.
Jogaba jogap ger: «Nähili beýle...
Çynym bilen ýazdym, meň ýüregim sap!»
We şuňa meňzeşler, ýene ş. m.-ler...
Emma şygryýetde saplykdan başga,
Tebigat başga bir gudrat bermeli,
Bilbil bogazyny berşi deý bagşa.
IV
Iňrik çökdi Aýderäniň üstüne,
Dag başynda ot alypdyr bulutlar.
Seniň gözüň, demiň düşen jülgeler,
Bahar meýlisinde serhoş bolupdyr.
Mahal-mahal uzyn gije dümtünip,
Ahyr ýetenimde halasgär daňa,
Eý, Pyragy, saňa sorag berýärin:
«Senden daşlaşýanmy? Barýanmy saňa!»
Gep bu ýerde rifma, bogunda-da däl,
(Ýogsa, düýn ýüregin, beýnisin ezip,
Täze-täze rifma gözlän-de bolsa,
Bu gün sadaň gözleginde Ezizow).
Gep süýji owazda, akymda-da däl,
Her kim dowam edýär saýlan ýoluny.
Ýok, başga ulurak bir mesele bar,
Söýýänmi
Söýşüň dek türkmen ilini?
Onuň ýaýlag bürän sähralaryny,
Daglarynda jerenleriň balasyn?
Giýewçilemäge haçan ger diýip,
Çuwalgyzlaň kakýan süýji lälesin?
Isgenderiň düýşüne-de girmedik
Içi bereketli binalaryny?
Bir ajap sözlemiň ýüzlenmesi däk
Howaly-howaly minaralarny?
Ýazgar meni, şu zatlary söýmesem,
Söýmedigim — harladygym käriňi.
Öz ilini söýüp bilmedik kişi
Söýebilmez materikleň baryny,
V
Enäni söýmedik ýurduny söýmez,
Ýurduny söýmedik jahany söýmez.
Jahany söýmedik özüni söýmez.
Söýgi
(Sonetler çemeni)
I
Ömrüň agajyndan düşüp dur günler,
Günler ömrüň eleginde elener.
Yza dönmek islär däli göwünler,
Geçen gün şäher däl — gaýdyp gelere.
Her kimiň geçenden bir ahmyry bar.
Mende-de ahmyr bar. Ýöne men hergiz,
Seniň ruhuň bilen ederin mydar,
Meniň bar ruhumy direlden, serwim.
Ýolumyzyň çatak düşeni üçin,
Gam çekme. Bu derdi götergin merdem,
Uruşdan aman-sag halas bolmak kyn,
Has kyn halas bolmak ýatlamalardan.
Düşün, ýatlamalar, köňlüme häli,
Saralan ýapraklaň düşüşi ýaly,
II
Saralan ýapraklaň düşüşi ýaly,
Solgun ýatlamalar giripdir köňle.
Uçurdyň eliňden arzyly ýary,
Indi bir ýatlamaň söhbetin diňle.
Köpler kimin, duşmasam-da ýara men,
Duýdum bu kalbymda çäksiz diriliş.
Päklige düşündim şo duýgy bilen,
Şoň bilen başlandy iň gözel durmuş.
Duýmadym şoň bilen gussa-gaýgyny,
Soradym halyňy her bir geçenden.
Öňde-soňda iň päk — asyl duýgymy
Alyp çykdym suwuň, oduň içinden.
Ýollar kimin uzap barýar bu günler,
Ýollarda duşuşýar aşyk göwünler.
III
Ýollarda duşuşýar aşyk göwünler,
Wokzal. Front. Al gan örtüpdir gary.
Gysdy penjesine ölümli günler,
A men, nämüçindir, ýene-de diri.
Buguň eteginde ýazyldym ýere.
Öldüm. Soň seretsem, ýene-de diri.
Berliniň öňünde öldüm men ýene,
Öldüm. Soň seretsem, ýene-de diri.
Seň bilen ýylyndym çygly zeminde,
Seň bilen, eý, meniň şatlygym, görgim,
Ähli ölümleri öldürdim şonda,
Özüm üçin, hemem seň üçin, serwim.
Töwerek gümmürdi, töwerek däri.
Ýollar aýra salýar ýar bilen ýary.
IV
Ýollar aýra salýar ýar bilen ýary,
Özi bolsa gidip otyr ummana.
Indi seni baky dünýeden bäri
Görüp biläýjegim örän gümana.
Ýöne mahal-mahal iňrik garalyp,
Seni ýatlap, oý edemde uzak, ýar,
Azaşan ýolagçyň geýmine girip,
Meniň söýgim meniň gapymy kakýar.
Kämil bolup, aklym ýetdi bir zada:
Mydam köňül arzuwyna ýetme ýok.
Bir gezek söýmek bar ýagty dünýäde,
Ýaşamagam iki gezek berlenok,
Her günüň — bir ömür, bir uly sene —
Söýgi günleriniň adaty, ine,
V
Söýgi günleriniň adaty, ine:
Her günüň — açyşdyr,
her günüň — şatdyr.
Onuň algebrasyn çözersiň. Ýene
Birini ýazansyň, ikisem ýatda,
Meniň söýgim şeýle kämil çykypdyr,
Eger sen dönäýen bolsaňam daşa,
Söýgim gursagyňa girip, diýerdi:
«Sen meni ýaratdyň. Indem sen ýaşa!»
Bir görsem-ä, saňa elim ýetenok.
Bir görsemem, ruhumda sen, sen golaý.
Bir özüme gökde ýyldyz az ýaly,
Ikimize welin, ýeterlik olar.
Ýatlama-da sary, gussa-da sary.
Yşk lezzeti köňli guçýar günsaýy.
VI
Yşk lezzeti köňli guçýar günsaýy.
Ol lezzet bahardyr ýar bilen ýara.
Baglaň pyntyk ýaryşy deý mart aýy,
Ähli duýgularyň pyntygyn ýarar.
Şeýdip, maňa düşer ýigdekçe, ine.
Nädogry ýaşaýşy birden sazlaşar.
Düşüner ol aýyň gözelligine,
Lukman bolup güller bilen sözleşer.
Aşyk ýigit bilen söhbet açma kyn:
Şol wasp eder otyr ýerdäki aýyn.
Demigip gürrüň biýr saňa günuzyn,
Ol uzyn gijä-de taýyndyr taýyn.
Köňül öwşün atmaz yşkyň nuruna —
Aşyklar duşmasa biri-birine.
VII
Aşyklar duşmasa biri-birine,
Bir deňze guýmasa ol goşa derýa,
Ähli umyt siňer ýeriň şoruna,
Ähli geljek göni geçmişe barýa.
Men seni soraglap gezýän dünýäni,
Seni tapjak bolýan şamu-säherden.
Bu gün bu şäherden otla münýärin
Taparyn diýp başga oňat şäherden.
Sorag belgisi deý, garaňky gökde,
Egri aý soragly bakýar gözlerme,
...Ýyldyzlar uzakda, şeýle uzakda,
Uzaklygy çalym edýär gözlerňe.
Ýürekler almasa söýgüden paýy,
Dogmajak ýalydyr güni hem aýy.
VIII
Dogmajak ýalydyr güni hem aýy,
Aşyk ýigit aýra düşse ýaryndan,
Ýöne gam çekmekde, heý, many barmy?
Bu ýeke-täk ýolmy ýollaň baryndan?
Söýgi hasrat däldir.
Ýürekde dörän,
Hiç mahal guramaz baldakdyr baldak.
Men söýgini belent göterdim örän,
Misli maňa tabşyrylan al baýdak.
Men ölerin.
Şeýdip mazaram dörär.
(Alaç barmy — tebigatyň emri bu).
Söýgim gelip mazaryma büdürär
Hem bir ädim uzaldar meň ömrümi.
Söýgim gözýaş döker üstümde günde,
Her hal säher tüm çetinden jyklanda.
IX
Her hal säher tüm çetinden jyklanda,
Suwy süýjän alma kimin daň atar.
Şeýdip ýarym dünýe gezen, ykmanda
Günüň mis naýzasy zemine ýeter.
Sen meniň bagtymmy ýa meniň gaýgym?
Bagtymmy?
Gaýgymmy?
Ony kim bilýär.
Seslen sen, seslen sen, eý meniň söýgim,
Saňa oňat sözler aýdasym gelýär.
Men sensiz şatlykda ýaşadym, arman,
Örän köp şatlykdan ýadadym-irdim.
Seni tapsam, şat şäherde ornuň bar,
Gussa şäherimi bagta öwirdim.
Şonda bagtym üste uly gün dogar,
Rugsat berenden soň haýbatly horaz.
X
Rugsat berenden soň haýbatly horaz.
Başlar baky urşy «ýok» bilen «baryň»,
A men sen barada ýazaryn gazal,
Oňarsam gussamy ilden gizlärin.
Öterin men ähli deňizden, otdan,
Goý, ot bilen suwdan bolsun ýazanym.
Söýmek üçin mertlik gerek bar zatdan,
Seni söýüp, soňra mertlik gazandym.
0Döredi öňümde gomlaryň beýgi,
Ýeňdim men olary ýeňşi deý gämiň,
Belki, myradyna ýetmedik söýgi
Ýeten söýgülerden kämildir kämil.
Bu dünýe jemidir (oý ediň, barlaň!),
Ähli duşan hem duşmadyk ykballaň.
XI
Ähli duşan hem duşmadyk ykballaň
Dünýesidir biziň ümmülmez dünýä.
Duşanlary — bir ýassykda uklarlar,
Duşmadyga — bir ýassyk az görünýä.
Şu gün köçämizden bir gözel geçdi.
Kim ol? Ady näme? Gelipdir nirden?
Ol saňa şeýle bir gaty meňzeşdi,
Sen adyňy tutman, saklandym zordan.
Sen sesimi eşden bolsaň eger-de,
Ýüregňi gyýardy ol misli päki.
Men nirde ýansam-da doňsam-da nirde,
Seniň rahatlygňy bozmaryn baky.
Seniň rahatlygyň bar bolsa eger,
Üstünden lowurdap tylla Gün dogar.
XII
Üstünden lowurdap tylla Gün dogar,
Oňatlygyň hemem erbet pälleriň.
Onuň örän uly aladasy bar —
Olam aladasy uly şarlaryň,
Ýogsa onuň özem men diýen aşyk,
Şol ylgap ýör. Oňa pellehana ýok.
Her günde bäş sany materik aşyp,
Şindem Aý ýaryna duşup bilenok.
Ýöne ol ýyladýar duşmadyklary,
Aýa duşman, edýän ahmyrna derek.
Bize-de, Gün ýaly, gussajyklary
Öz nurumyz bilen gizlemek gerek!
Oňatlyk, nur ýagsa ýagmaly wagty,
Söýülse, Gün dogsa dogmaly wagty.
XIII
Söýülse, Gün dogsa dogmaly wagty,
Sekiz elli gussaň manysy ýokdur.
Iru-giç päk bolsa ynsanyň bagty,
Başda söýýän wagty ýüregi päkdir.
Söýgiň bilen maňa beren päkligiň
Bu başymy belent göge ýetirdi,
Meniň ykbalymda seniň ýoklugyň
Maňa juda tämiz gussa getirdi.
Seniň gussaň bilen galdym belende,
Seniň gussaň bilen ömrüm abatlyk.
Gussa söýgi bilen dörän bolanda,
Dünýede iň tämiz şatlykdyr şatlyk.
Guramaz dünýede söýgiň daragty! —
Ine, adamzadyň iň zerur bagty.
XIV
Ine, adamzadyň iň zerur bagty:
Söýgi bet pygyldan çykýandyr üstün.
Siz şeýle bir söýüň, şeýle söýüliň,
Goý, gökde ýyldyzlaň gözleri gitsin.
Söýüp — peslik, pislik köküni gyryň!
Söýgi bilen söýüň! A söýgi giňdir.
Her hal geçmişimden ýokdur ahmyrym,
Çünki meň geçmişim — seniň söýgiňdir.
Seniň aýdyp ýetişmedik sözleriň,
Ýaňakda gijeden yz galan halyň,
Seniň meni gözläp ýören gözleriň,—
Şudur ähli geçen, geljek ykbalym.
Gör, eýýäm iňrige gark bolupdyr ýer,
Ömrüň agajyndan düşüp dur günler.
Magistral
Ömrüň agajyndan düşüp dur günler,
Saralan ýapraklaň düşüşi ýaly.
Ýollarda duşuşýar aşyk göwünler,
Ýollar aýra salýar ýar bilen ýary.
Söýgi günleriniň adaty, ine:
Yşk lezzeti köňli guçýar günsaýy,
Aşyklar duşmasa biri-birine,
Dogmajak ýalydyr güni hem aýy.
Her hal säher tüm çetinden jyklanda
Rugsat berenden soň haýbatly horaz,
Ähli duşan hem duşmadyk ykballaň
Üstünden lowurdap tylla Gün dogar!
Söýülse, Gün — dogsa dogmaly wagty,
Ine, adamzadyň iň zerur bagty!
Güýz
(Sonetler çemeni)
I
Ýene güýz. Güýz bolsa saralýar ýaprak.
Ýaprak saralanda durlanýar pikir.
Ýatlaýaň geçeni öňküden köpräk,
Hem diýýäň: «Oňatlyk, Hudaýa şükür!»
Ýöne güýzüň manysyna düşene
Diňe şu gün bile ýaşap ýörme ýok.
Çünki güýz ene deý doguryp, ýene
Indiki ýaz üçin işläp aranok.
Hana, gör, asmanda bulutlar göçýär,
Pikirem bulut deý geçýär her ýana.
Ýyldyrym gylyç deý çar ýana geçýär,
Ýyldyrym deý pikir goýsaň eýýama...
Ömri gyl üstünde ýapraklar öçýär,
Sary şemal ony tändirip geçýär.
II
Sary şemal ony tändirip geçýär,
Soňkuja ýapragy, bir pasyl ömri.
Adam durmuşynda uly many bar:
Geçeniň yzynda galyp ýör höwri.
Bu ýerde uly bir pelsepe-de ýok,
Her ynsan özüçe ýasanýar bagty.
Ýaprak gaçýar. Gaçma diýip bolanok.
Ýöne, iň gowy zat: galýar daragty.
Güýz ene deý şol daragty emdirýär,
Sowukda, şemalda kyn bolsa-da, kyn.
Öz ýalaňaç tenin ýagşa ezdirýär,
Güýzlüginden ýaza öwrülmek üçin.
Sen bir gözüňi aç, töwerege bak,—
Çaga dogran enä meňzeş bu toprak.
III
Çaga dogran enä meňzeş bu toprak,
Goýýar seň öňüňde baky sowaly.
«Meniňki bag döken tohumy tapmak,
Aýt, oglum, seniň tohumyň bamy?»
Sen onsoň pikire çümersiň çuňňur,
«Çagam barym» bilen bolmarsyň halas.
«Tohum» diýen sözüň manysy çuňdur
Hem belentdir pikir edişinden has.
Ol sowalyň anygyna ýetmeli,
Ýagny, saçyň ýolup, der döküp, bada,
Ömrüň pikriňden soň dowam etmeli,
Şeýdip, ýaşamaly ýagty dünýäde.
Ine, şu sowala bolup baky ýar,
Topragyň üstünden ömürler geçýär,
IV
Topragyň üstünden ömürler geçýär.
Goýup soňky açyşlaryň tohumyn.
Şol tohumlar sende ýokmy ýa-da bar?
Ine, etgin şu sowalyň wehimin.
Seň aýdan pikiriň aňyrdan gelse,
Aşakdan gelşi deý tämiz çeşmäniň.
Derýadan geçjege bir köpri bolsa,—
Serişdesi bolsa, münüp-düşmäniň.
Öten dostlaryňy örtenip ýatla,
Ýaşap ýörenleri söýmegiň üçin.
Köňlüňi pes tutup, güýz kimin ýaşa,
Ertäň aladasyn duýmagyň üçin.
Uçýar hyýal guşy ganatyn ýaýyp,
Bar sary töwerek şeýle ajaýyp!
V
Bar sary töwerek şeýle ajaýyp,
Seniňem ajaýyp bolasyň gelýär.
Bu ýagşy dünýäniň üstünde gaýyp,
Ölseň-de, bu dünýä gelesiň gelýär,
Emma ýagşy sözi beýan etme kyn,
Ýaksaň-da oň üçin günüň, ýyl, aýyň.
Erbet söz jezasyn çekmeklik mümkin.
Ýagşy söz jebrine neneň çydaýyn.
Ol edil topraga düşen tohum dek,
Ezýär ýuregimi Jepasy kändir.
Eger bir gün goýsa urmasyn ýürek —
Aýdylmadyk ýagşy söze büdrändir.
Misli bir arassa, manyly göwün.
Bar sary töwerek ýalaňaç bu gün.
VI
Bar sary töwerek ýalaňaç bu gün,
Ol säherden, hatda bahardanam päk,
Ol misli tersine çöwürlen göwün,
Onuň asyl durky. Hile-aly ýok.
Güýze, güýze meňzäň, pikirlerim meň,
Güýzüň dürs sapagyn okaýan bu gün.
Neneň edip eredip bor ýürekleň
Demirgazyk buzly okeanlygyn?!
Sen, pikirim, özüňçe bol iň bolman,
Bu kyn asyr etjek işleriň kändir.
Özüňçe bol, iň bolmanda umman bol,
Çünki her bir ynsan giden ummandyr.
Ýörme gökde özüň perişde saýyp,
Bu tämiz, manyly görnüşe gaýyp.
VII
Bu tämiz, manyly görnüşe gaýyp
Ýörmekde many ýok. Ynsan söýülsin.
Barlygymda pikrim bolsun ajaýyp,
Gidemden soň gidenligim duýulsyn.
Toý, mydam mähirli sazlar çalaýyn,
Şo saz bilen mährem duýgy oýansyn.
Meň özüm raketaň sesi bolaýyn,
Pikrim raketa deý özümden ozsun,
Pikrim gylyç bolsun ýowuz günlerde,
Gorasyn bu ýagty günleň sarpasyn,
Orak bolsun ak asmanly günlerde,
Orsun meýdanlaryň bugdaý-arpasyn.
Bassyn elmydama şer işleň howun,
Şoňa telwas edýär bu däli göwün.
VIII
Şoňa telwas edýär bu däli göwün,
Şoňa — şer işleriň sumat bolarna,
Erteki ýeňişleň erte däl, şu gün,
Şu günki ýeňişleň şu wagt bolarna.
Pikirim kök urup ýurek teýine,
Öz çykarny, öz ýazyny küýseýär.
Ähli durkum dört-bäş aýlyk geline
Çalym edýän tämiz güýze meňzeýär.
Güýz diýilen zada gutarma ýokdur.
Güýz bolsa, toprakdan hasyl önmeli.
Meniň, güýzüm, ýollarymyz uzakdyr,
Sen ruhumdan dömüp, ýaza dönmeli.
Öz ähli mazmunym açsadym menem,
Ine, şu bag kimin ussatlyk bilen.
IX
Ine, şu bag kimin ussatlyk bilen
Ähli mazmunymy açsadym eger,..
Mähribanym, diýar, sen paýhas bilen
Ilki pata, ondan soňra pursat ber,
Ýogum üçin meni gynama, diýar,
Ähli güýç-kuwwaty senden alaryn.
Özüm ýerde, gökde parlaýar hyýal,
Men şindi ýok. Ýok, men indi bolaryn.
«Biziň kärimizde ýagşy niýetiň
Ýarym döwlet däldigini» bilsem-de,
Niýetsiz ýaşamak çetin, ah, çetin,
Ýagşy niýet edýän wagty il senden.
Gögüň sypyrşy deý bulut — ýaglygyn
Sypyrsam pikrimiň ähli gabygyn,
X
Sypyrsam pikrimiň ähli gabygyn,
Il-günüň ýüzüne müýnsüz garasam.
Magtymgulyň çaýlar içen çäýnegin,
Ýuwun-süpürmäge hukuk gazansam,
Il-günüňi söýmek uly iş, bilýän,
Ili söýsem söýşi kimin şol äriň.
Ýekeje setirim, bir sözüm bilen
Harlamaweräýin Pyragyň kärin.
Eý, pikirim, haçan dömjek, et aýan.
Ýogsa, senden bu ýürege takat ýok,
Seni wagtyndan öň aýtmak isleýän,
Seni wagtyndan öň aýdyp bilemok.
Gije ýolsuz ýerden ýörýän ýaly men,
Saklasam ruhumda geljek ýazy men,
XI
Saklasam ruhumda geljek ýazy men,
Indiki ýazlaryň dänelerini.
Bereketli, mährem zemin ýaly men,
Arzuw etsem dänäň känelerini.
Ine, biz aýlanyp ýörüs ýollarda,
Şatlanýarys. Gam çekmänem bolanok.
Ýöne ýaşar ýaly uzak ýyllarda
Hemmämizde şol ýaryljak däne ýok.
Owal-başda seni döredip zemin,
Ekläp, saklap, söýüp, ýola besläpdir.
Çaga höziriniň görülşi kimin,
Ol seň ýazyň bilen joşmak isläpdir..
Saklamasaň ýaşadygyň däl bu gün,
Şat baharyň ol hamyla gämigin.
XII
Şat baharyň ol hamyla gämigin.
Götereliň ruhumyzda biz merdem.
Gögem ýapynypdyr başa ýaglygyn,
Gyşyň ysy gelýär uzak bir ýerden.
Emaý bilen çökýär zemine duman,
Asman wada berýär bir giden ýagşy,
Bilýän, öz ýazyma ýetjegim bilýän,
Ýöne haçan? Gijä galmasam ýagşy...
Seret, gökde kakyp ýeňil ganatyn,
Awara durnalar edýärler owaz.
Güýz — bu kämilligiň alamatydyr,
Kämillikden dogan sadalykdyr ýaz.
Düşünmäge agyryňa döwür seň,
Güýz paýhasy bilen pikir öwürseň.
XIII
Güýz paýhasy bilen pikir öwürseň
Ýamany kül edip sowurmak üçin.
Ynamsyzlyk köprüsini çöwürseň,
Ynam köprüsine öwürmek üçin.
Görýän weli, entek iş kän dünýäde,
Alajyň nä, närazylyk örtese.
Meň umydym, meniň iň bir zyýada
Kämilligim, şun geljekmi, erte, sen?!
Eger bir gün saňa ýetmän ölsem-de,
Çekmen tüm aşakda derdi-azary.
Otuz üç ýyl gijä galyp gelseň-de,
Gelseň bor ilimiň bory üçin razy.
Herhal dirilikde azarly ýörsem,
Ýazym gelse, ýagty pikir dogursam.
XIV
Ýazym gelse, ýagty pikir dogursam,
Gitsem türkmen ýaýlalarnyň içine,
Gurujylar bile binalar gursam,
Gül bolup örülsem gyzlaň saçyna,
Awara şemala meňzeş gyratyň,
Ýallaryn sypalap, sährama sürsem.
Ýoklugymda boljak ähli hormatyň,
Dirilikde ýeke birini görsem.
Işlesem, bilmesem öler-galarym,
Ajalam birsellem golaýma gelmez.
Ahyrsoňy, ahyrsoňy ölerin,
Ýöne giç. Ol meniň öldügim bolmaz.
Meni tohum kimin ýygnar bu toprak.
Ýene güýz. Güýz bolsa saralýar ýaprak.
0Magistral
Ýene güýz, Güýz bolsa saralýar ýaprak,
Sary şemal ony tänderip geçýär.
Çaga dogran enä meňzeş bu toprak,
Topragyň üstünden ömürler geçýär.
Bar sary töwerek şeýle ajaýyp,
Bar sary töwerek ýalaňaç bu gün.
Bu tämiz, manyly görnüşe gaýyp,
Şona telwas edýär bu däli göwün.
Ine, şu bag kimin ussatlyk bilen
Sypyrsam pikiriň ähli gabygyn.
Saklasam ruhumda geljek ýazy men,—
Şat baharyň ol hamyla gämigin.
Güýz paýhasy bilen pikir öwürsem,
Ýazym gelse, ýagty pikir dogursam.
Serpaý
Söýüň meni — ýürek söýgi küýseýär,
Şeýle bir küýseýär — ýok çaky-çeni.
Ýekeje adama ýeterlik söýgi
Bilen
bir pursatlyk söýüň siz meni.
Maňa kän zat,
Uly bir zat gerek däl,
Eliňizi ýüregňize goýuň siz:
Size söýgi bilen ýüzlenýän günlem
Sözlerimi kesä çekmän söýüň siz.
Söýüň meni — ähli erki hem durky
Bilen size tarap ýollar çekeni.
Ýeke özüň söýüp ýörseň elmydam
Birazajyk agyr düşjek ekeni.
Söýüň meni siziň sadyk guluňyz,
Soňra menden size galar şeýle paý,
Men size bahasyz serpaý ederin —
Şalaryň elinden gelmejek serpaý.

Goşgularyma
Dünýäde Türkmenistan
Diýilýän ilim barka,
Ilerde Köpetdagym,
Gaýrada çölüm barka,
(Her haýsynda birje düýp
Arça ýa selin barka),
Bir çümmük söýgi barka,
Bir zerre bilim barka,
Dag ysly, sähra ysly,
Gül ysly dilim barka –
Siz biarzy bolmarsyňyz.
*Goşgy ilkinji gezek neşir edilýär.

Ýatlama
Ýaşym ýaňyrajyk otuzdan ötdi.
Men täze dünýäniň täze zürýädy.
Ýöne weli, dostlar, maňa-da ýetdi
Şol köne dünýäniň
birje şapbady.
...Başymyza kagyz papak geýişip,
Ýagyş ýagsa ylgaşardyk daşary.
«Saňa gyzyl, maňa ýaşyl» diýişip,
Paýlaşardyk giden älemgoşary.
Çybykdan at ýasap, kagyzdan gamak,
Özümiz hem gamak kimin ýüwrerdik.
«Garrry mama ekýär!» diýip kömelek,
At jylawyn
Könegala öwrerdik.
Atam bir gün çagyrdy-da ýanyna,
Salgy berdi ýorunjaly bir peli.
Diýdi: «At çapyşyň ýarýar janyma,
Hany, ot ýygşyňam synap göreli!»
Ýitije oragym elime alyp,
Egnime-de atyp akja torbany,
Gyratyň bykynna bir gamçy çalyp,
Tozana garypdym bütin obany.
Orajygmy emelsizje oýnadyp,
Ýorunjany gyrçyldadyp kesýärkäm,
Tirkeş-tirkeş goýuşyma syn edip,
Kinniwanja dessejikler ýasýarkam,
Gökje-gökje, zire-zire güllerden
Aýagyma zerrejikler gaçýardy.

Ýüzlerçe kebelek ýüzlerçe ýerden
Ýüzlerçe gülleri ogşap gaçýardy.
Dykalap-dykalap, agzyny bogup,
Torbajygymy egne atan badyma,
Gulagmyň düýbüne bir şapbat degip,
Özümden gidenim düşýär ýadyma.
Tenimi parçalan ol gara penjäň
Eýesi
Kimdigin bilebilmändim.
Ortasynda gök pürçükli ýorunjaň
Ýüzin ýazlyp, gaýdyp galabilmändim...
Ýer-suw paýlananda bize ýetenmiş
Şol meni uranyň ýorunja peli.
Janajygna meň ýakamdan tutanmyş
Onuň gan dökmäge öwrenen eli.
Ýaşym ýaňyrajyk otuzdan ötdi.
Men täze dünýäniň täze zürýady.
Ýöne weli, dostlar, maňa-da ýetdi
Şol biweç dünýäniň
soňky şapbady.
Zähmet
Zähmet hakda kän setirler ýazypdym,
Zähmet meniň durmuşdaky şygarym.
Zähmet hakda ýene bir söz aýtmasam
Hiç ýetmedi kararym.
Babamyň babasyn öldüren zähmet,
Babamyň özünem öldüren zähmet.

Müň gezek agladyp atam pahyry,
Ömründe bir gezek güldüren zähmet.
Ajal töweregne guranda duzak,
Ýatypdyr geplemän, ýatypdyr uzak.
Iň soňky deminde: «Gidýän hoş galyň!»
Diýip, ýylgyranmyş ýekeje gezek.
Belki-de ol
ýatlap altmyş ýaşyny,
Ýatlap çeken gumun, ören daşyny,
Iň bolmanda, ölmezden öň bir gezek
Ýylgyrdandyr ýylgyrmadyk dişini.
Belki-de ol
şol ýylgyryp bakanda,
Seredendir ýyldyrymyň çakanna.
Öýüň tüýnüginden ýagtyny görüp,
Oýlanandyr ýagty günler hakynda.
Soralmandyr ýylgyrannyň sebäbin,
Özi bilen äkidipdir jogabyn.
Ýene şol jogabyň gapdaly bilen
Äkidipdir altmyş ýylyň azabyn...
Ondan bäri döwür-döwran üýtgeşip,
Toprak, dünýa, ynsan,
zaman uýtgeşip,
Şol toprakda çekýän zähmetimiz-de
Boldy ähli zähmetlerden üýtgeşik.
Indi güýjümize güýç goşýan-da şol
Islese ýer ýaryp, dag deşýände şol.
Umyt, ynanç, mähir, muhabbet bilen
Ýag bilen süýt ýaly goşluşýan-da şol.

Indi zähmetimiň hili başgadyr,
Indi zähmetimiň ýoly başgadyr...
Ynsany haýwana dönderen zahmet
Indi bizden ýarym asyr daşdadyr.
Dünýä ýeter ol miweleň lezzeti
Ol miweler – zähmetimiň hezzeti
Şonda-da öz adyn üýtgetmän çykar
Watanymyň «Zähmet» diýen gazeti.
Babalaň zähmeti – zähmete – mähnet,
Biziň zähmetimiz – zähmete – rehnet.
Iki dürli zähmet gördük dünýäde,
Ös, Watan, üçünji zähmete-de ýet.
Isläniňçe işle, isläniňçe geý,
Öz çeken zähmetiň miwesinden doý,
Babalaryň çeken zähmetine-de
Nesilleň adyndan ýadygärlik goý!
Üstümizden milýon ýyllar geçse-de,
Zähmet bolar durmuşdaky şygarym.
Zähmet bolar ýaşlygymda mydarym,
Zähmet bolar
gojalykda kararym.
*Goşgy gysgaldylyp alyndy.
Toprak
Zähmetkeş topragym, eziz topragym,
Waspyňy az edýäs heniz, topragym.
Biziň ýaly ýedi sagat işlemän,
Zähmet çekýäň gije-gündiz, topragym.

Öz teninden eşret ýasýan topragym,
Seniň arkaň gije-gündiz derläp dur.
Säher-säher turup gyzlar-gelinler
Açan bägüllerňe seýle gelerler.
Bägül gyzlaň ýygan bägülniň gadryn
Meňki ýaly bägül ýurtda bilerler.
Öz teninden bägül ýasýan topragym,
Seniň arkaň gije-gündiz derläp dur.
Saňa garap başyn egýär gozalar,
Güýz geçdikçe ol gozalar azalar.
Bäsdeş gyzlar bilen bäsdeş ýigitler
Bälçirände güýz günleri ýaz bolar.
Öz teninden pagta ýasýan topragym,
Seniň arkaň gije-gündiz derläp dur.
Döwek maşynlary hatarma-hatar,
Kerwenleň hatary ondan-da beter.
«Düýnki aç halk indi nädip ýör!» diýip
Aňkaryp dur Gündogara Günbatar.
Öz teninden çörek ýasýan topragym,
Seniň arkaň gije-gündiz derläp dur.
Derýalar hem seniň teniň dälmidir?
Içi doly parohoddyr, gämidir.
«Bu nä gudrat işdir, suwdan ot çykar?»
Diýsek-de, öň ony gören bamydyr.
Öz teninden ot ýasaýan topragym,
Seniň arkaň gije-gündiz derläp dur.

Senden medet alyp, saňa seredip,
Teniňden reňk alyp, ýene ýöredik.
Dogrusy, aslynda döränmizde-de
Ýyldyzdan gaçmadyk, senden döredik.
Öz teninden adam ýasan topragym,
Seniň arkaň gije-gündiz derläp dur.
Sen biziň enemiz, biz seniň balaň,
Ýerde çüýremezmiş topragy sylan.
Säher bilen turup, iň ilki saňa,
Onsoň enemize berýäris salam.
Sen topraga ene diýýän ogullaň
Ýagyrnysy seňki ýaly derläp dur.
Daglar we adamlar
Endam-janyn asyr dişän daglara –
Iň azyndan milliard ýaşan daglara
Garry diýmän, ýaş diýmegmiz nämeden?
Emma welin ellä ýeten adama –
Ýaňy aýny pellä ýeten adama
«Garry» diýip at goýmagmyz nämeden?
Ömürlik ýaş dünýä döredýän adam,
Asyrlaň düýbüne seredýän adam
Milliard ýyl geçse-de ýigit dälmişmi?
Şeýle adamlaryň öňünde bu gün,
Şeýle ýigitleriň deňinde bu gün
Ojagaz ýaş daglar çigit dälmişmi?

At dakylmadyk gahrymanlar
Orta boýly, alçak agam
Öz dulunda ölmedi.
Bu wagta çen ýedi, sekiz,
On...
perzentli boljak agam
Gitdi, gaýdyp gelmedi.
Gitdi şeýdip
milýon-milýon
Atalardyr agalar.
Ine şeýdip önmän galdy
Ýene-de bir şonça milýon,
Ýene-de bir şonça milýon
Dünýa injek çagalar.
Käte-käte dürli oýlar
Hemra bolýar adama:
Düňýä injek şol çagalar
Düşdi şu gün ýadyma.
Şu setirlem şolar üçin
Bolsun – diýýän – ýadygär.
Olar atsyz bolsalar-da,
Ol ezizleň ady bar.
Ýeňiş
Ýanwardamy,
Apreldemi,
Maýdamy,
Ýa başga aýdamy – gelerkäň haçan?
Çözülýänçä bu sowalyň jogaby,
Milýon ömürleri äkitdi ajal.

Garaşdyk biz Saňa gözümiz ýolda...
Emma weli Saňa garaşmak diýmek
Söýgüli bir gyza garaşýan ýaly
Erik saýasynda ah çekmek, köýmek
Däldi. Oňa görä has uly zatdy,
Garaşypdyk Saňa göreşler bilen.
Ol göreşleň niçik göreşdigini
Diňe garaşan däl,
Göreşen biler.
Garaşmak, göreşmek – bu iki dogan
Biri arzuw berdi, birisi ynam.
Şol iki doganyň bolan ýerinde
Mydam bola-bola gelýänsiň Senem.
Ahyry biziňki bolmalydyň Sen.
Şeýle boljakdygam anykdy juda.
Ýöne weli näçe pida çekmeli,
Näçe gerçeklerden düşmeli jyda?
Şonuň anygyny bilemzokdyk biz.
Öňünden çözerden kyndy bu sowal.
Emma weli näçe pida çeksek-de,
Biziň ýelkenmize urýardy şemal.
Arzuwdan, ynamdan dörän şol şemal
Urýardy ýelkene. Dolýardy ýelken.
Şoň ýaly şemalyň bolan ýerinde
Diňe
ilerligne gidiljek eken.
Ölmedikler
Seni gazanyp geldi,
Gelmedikler
Seni gazanyp öldi.
Şeýdip Sen ahyry biziňki bolduň...
Diýmek bir hakykat meň üçin belli:

Ömür – adam üçin gymmat zat. Emma
Ölüm hem gerek zat islände döwür.
Ölümsiz göreş ýok,
Göreşsiz Sen ýok,
Sensiz bolsa
kime gerekmiş Ömür.
*Goşgy gysgaldylyp alyndy.
Adamyň kasamy
Dünýäniň ýüzünde gözeller köpdür.
Emma bir gözel bar:
Saçlary – tokaý.
Gözleri – okean
Lebinden öpseň,
Mähriniň gyzgyny
Lebleriň ýakar.
Onuň saçlaryndan bir gezek öpseň,
Dünýäň ýüzündaki ähli agaçlar –
Dublar, garagaçlar,
Narlar, alçalar...
Hemmesi-de birden
Ysyny saçar.
Onuň gözlerine bir gezek baksaň,
Dünýäň ýüzündäki ähli derýalar –
Wolgalar, Dunaýlar,
Amyderýalar Seni götergiläp,
Alyp barýarlar.
Onuň aşygy men dogalym bäri.
Men onuň aklyna, mährine aşyk,
0
Görmedik görgim ýok onuň ugrunda.
Moskwadan ugrap, Berline aşyp,
Men onuň namysyn gorap sakladym,
Goradym men ony otdan, ýalyndan.
Käteler ol meniň golumdan çekdi,
Derýalar hem seniň teniň dälmidir?
Goradym men ony gülleden, okdan,
Oňa degjek oka bagrymy tutdum.
Bagrymdan geçensoň sogrup aldym-da,
«Indi ýygnaý!» diýip öňüne atdym.
Olam ýylgyrdy-da ýygnady oky.
Dört ýylda ýygnandy şeýle bir köp ok.
Ol diýdi: «Bulary eredäýseň sen,
Milýon çekiç, milýon traktor çykjak».
...Okuň sesi ýatdy.
Men öýe gaýtdym.
Oklardan ýasandym müň milýon orak.
Ýene-de ýasandym müň milýon çekiç,
Soň sährany söküp çöllere çykyp,
Çöllerden ugradym daglara tarap.
Perhat Şirin diýip dag ýaran bolsa,
Menem onuň üçin daglary ýardym.
Emma diňe ýaryp oňaýmadym men,
Men dagy owratdym,
Gum bilen gardym.
Onsoň men olardan kerpiç ýasadym.
Kerpiçlerden bolsa jaý gurdum gat-gat.
Diýdim: «Mähribanym, dynjyň al indi,
Gündiziň parahat! Gijäň rahat!»

Şondan bäri ony besläp ýörün men,
Ynha, şu günlerem
şol besläp ýörşüm...
...Emma bir ýerlerde däri ysy bar,
Ýene bir ýerlerde ereýär gurşun.
Ýene ol gözele wehim abanýar.
Ýene mahal-mahal howsalaly men.
«Meniň Ýerjemalym parahat bolsun!»
Diýip, garşylaýan her bir ýyly men.
Bagrym badaşykly ol gözel bile,
Ol bolmasa – men ýok,
Men bolmasam ol.
Eziz Ýerjemalym – mähriban Ýerim,
Ýene aşygyňdan
şeýle KASAM al:
Sen bir zady gömmekligi ynansaň –
Men ol zady göwräm bile gömerin.
Sen bir zady dymmaklygy ynansaň –
Agzym, burnum, hamym bile dymaryn.
Seni gorap ýörkäm sataşsa bir ot –
Men ol oda göwräm bile uraryn.
Ot meni ýandyrmaz. Ýandyraýsa-da,
Ot içinde baýdak bolup duraryn.
Ýykylman duraryn. Lowlar duraryn.
Birden öläýsem-de ýetip ajalym,
Meniň Senden gaçyp gitjek ýerim ýok –
Ýene ýatjak ýerim
mele gujagyň.

Ömrümde bir gezek ýalan sözledim
Köne soldatyň öýünde.
Ömrümde bir gezek ýalan sözledim,
Bagyşla, köşegim, bagyşla meni.
Nädip aldamaýyn, saňa dözmedim.
Durmuşda hemme zat bolýan ekeni.
...Onda ýaşajykdyň. Dil bitip ýaňy,
Zordan ony-muny sorap bilýärdiň.
Biri bir zat diýse, eje-kakaňy
Gygyryp, gapydan aglap gelýärdiň.
Derrewem öýkäňi ýatdan çykaryp,
Boýuma-boýuma bökerdiň ýene.
Oýunjaklaň baryn gapdan çykaryp,
Üýşürip öňüme dökerdiň ýene.
Men-de çagalygmy ýadyma salyp,
Bileje oýnardym oýunjaklarňy.
Kiçijik «möjegi» elime alyp,
Kowalan bolardym «goýunjyklarňy».
Ejeň hem «güjügiň» böwrüne urup,
«Möjegiň» üstüne topuldyrardy.
Biziň bu oýnumyz göwnüňden turup,
Seni jak-jakladyp, köp güldürerdi.
Ümbilmez çagadyň. Bütin dünýäni
Suw-sil alaýsa-da habaryň ýokdy –
Seň bagtyň üstünde turýan gowgany
Saýgarara aklyň ýetişenokdy.

Şonda meýletinlik lybasym geýip,
Wagona münemde Aşgabadymdan,
«Kaka, kaka, nirä gidýärsiň?» diýip,
Gözleriň sykanyň çykmaz ýadymdan.
Seni köşeşdirmäň alajyn tapman,
«Daýyňlara!» diýip, aldapdym şonda.
Gol bulap galaňda gözleriň gyrpman,
Wagondan posalar ýollapdym şonda.
Aşgabatdan gidip Berline çenli,
Ýeňiş bilen gaýdyp geldim sag-aman...
Ne şo güne, ne-de şu güne çenli –
Adam oglun ýeke gezek aldaman,
Aldapdym şo gezek, aldapdym seni.
Bagyşla, köşegim,
Bagyşla meni!

“A”
Ilkinji mugallymym
Nurýagdy Agaýewe.
-nji ýyl. Sentýabryň -i.
Güýzüň ilki güni. Iň ajap pasyl.
Ýadymdan çykanok henize çenli,
Soňky deme çenli çykmazam asyl.
Mekdebiň deregne – kiçijik kepbe,
Partanyň deregne – ýasama stol.
Her stol başynda – dört sany çaga,
(Käbirinde bäş hem bolmagy ahmal).

Her çagaň elinde –
Ýönekeý galam,
Her çagaň öňünde –
Suratly «Harplyk».
Göýä özümiz hem harplaň oňünde
Düzülşip oturan düşnüksiz-harpdyk.
Harp bizi tananok, biz bolsa harpy,
Harp bize seredýär, biz bolsa harpa...
Onýança-da birden garaja kepbäň
Gyzylja gapysy açyldy jarka.
Ätledi gapydan bir uly adam.
(Ýaşyny hasaplap otursam indi,
Uly bolup görnen şol uly adam
On ýedä-de ýetmän ekeni şindi).
«Salam!» diýip, ýüzümize seretdi.
Biz bolsa hiç zady görmedik çaga,
Ne-hä jogap berdik, ne-de gozgandyk.
Göýä bakan ýaly ullakan daga,
Hemmämiz aňkaryp ýüzüne bakdyk.
(Ýyljyraklap bize seredýär olam).
Öňümizde bolsa –
Suratly «Harplyk».
Ýene-de üç depder,
Ýene bir galam...
Ilkinji salamy şondan öwrendik.
Salamy ozalam bilýärdik weli,
Salam diýen sözüň uly manysyn
Ilki öwredipdi mugallym dili.
Ilkinji edebi şondan öwrendik.
Edebi ozalam bilýärdik weli,

Edep diýen zadyň uly manysyn
Has aýdyň edipdi mugallym dili.
Ilkinji «A» harpyn şondan öwrendik.
«A» harpyn ozalam bilýärdik weli,
«A» diýen harpdan soň «B»-niň bardygyn
Ilki owredipdi mugallym dili.
Watanyň başyna iş düşen güni,
Moskwaň üstüne çekende bulut –
Biz üçin ilkinji boluşy ýaly,
Ýene-de gitdi ol ilkinji bolup.
Gidişi, gidişi –
Gelmedi gaýdyp...
Ýaşyny hasaplap otursam indi,
Onunjy klasly Nazar oglumyň
Ýaşyna-da ýetmän ekeni şindi...
***
Aýagymy diräp ýeriň şaryna
Elimde göterýän günüň şaryny.
E. Meželaýtis
Aýagymy diräp ýeriň- gerşine,
Elimi uzatdym Günüň kirşine.
Üç-dört gezek zaňňyrdadyp goýberdim.
Dünýäň ýüzi owaz boldy durşuna.
Günden Ýere çenli uzalan tarlar
Şu sözi dyngysyz gaýtalaýarlar:
Diňle sen, diňle,
Eý adam ogly.

Bizi çalmagam
Özüňe bagly,
Bizi ýolmagam
Özüňe bagly.
Bir tarapymyz
Günüň elinde,
Bir tarapymyz
Seniň eliňde,
Altyn tegelek
Günli tarapym
Giden «kömelek»
Senli tarapym.
Kömelekleri
Kaklap bilmeseň,
Göbegin ýolup
Oklap bilmeseň,
Beren süýdünden
Ýerem närazy,
Beren nurundan
Günem närazy!..
Ýerden Güne çenli uzalan tarlar
Şu sözi dyngysyz gaýtalaýarlar.

Ýaýlaklary bar
Sapar edip barsak Nuha mülküne
Köňül isläni dek ýaýlaklary bar
Seýran etsek gunçasyna, gülüne
Bakjasynda bilbil oýnahlary bar.
Magtymguly
Keşt eýleseň Garagumuň iline,
Çetili, çerkezli ýaýlaklary bar.
Gujaklasaň eliň ýetmez biline,
Gojaman-gojaman sazaklary bar.
Güneýleri bardyr ýaşyl ýylakly,
Çopanlary bardyr egri taýakly,
Çoluklary bardyr ýeňil aýakly,
Ýanlarynda azyk-suwluklary bar,
Eýläk atyp Garagumuň gyşyny,
Ýazlag wagty görseň çopan goşuny,
Gözel gyzlaň garanjaklap daşyny,
Maşyn bilen «ýanlyk ýaýmaklary» bar.
Otlar örer, dyza ýeter, mal doýar,
Gelinleri ýaşyl geýer, al geýer,
Suwsap barsaň küýze egip, çal guýar,
Ellerinde haşam çanaklary bar.
Hümmet kändir goýunlarnyň ýüňünde,
Sur bagana – altyn-kümüş deňinde,
Geçileri gezer süriň öňünde,
Üçemli-dördemli owlaklary bar.
Wasp eder men çölde döwlet tapany,
Zähmet bilen egne serpaý ýapany,

Hormatlydyr bu zamanyň çopany,
Pereňden, hindiden... gonaklary bar.
Bir-birine gyrpan bolup gözüni,
Ýaňlandyryp ähli türkmen düzüni,
«Çopanlara meýlis haram» sözüni
Ýaňsa alyp, dutar çalmaklary bar.
Säher-säher gadam urup ýoluňa,
Hataryňy gaýym guşap biliňe,
Timar berip çyksaň goşaniliňe.
Marally, towşanly awlaklary bar.
Eliňi gözüňe kölgeläp daşdan,
Jeýhun tarapyňa seretseň goşdan,
Kanal süýşüp gelýär, ýuwaş-ýuwaşdan,
Kenarynda gyzyl baýdaklary bar.
Ýazgül hakynda oçerk
Garabekewülli gyz Ýazgül Ýagmyrowa her
günde çärýek tonna pagta ýygýar.
Gazetlerden
I
Ynanmadym bir bada, «syry» bardyr öýütdim,
Seň ýanyňa ýörite
Aşgabatdan gaýytdym.
Gujak açan badyna Seýdiniň doglan ýeri,
Çogup çykdy mekdepden obanyň oglanlary.
Durup-durup synladym guwandym boýlaryna,
Rozyjyk hezil berdi ýetýänçä öýlerine.

«Ýazgülüň uçastogy nirede?» diýsem oňa,
«Nowruzlaň ýanda!» diýip, jogap gaýtarýar maňa.
«Nowruzlaryň oýüni nädip tapaýyn» diýsem,
«Ýasliň ýanynda» diýip, içimi ýakýar eýsem.
«Ýaslini tapýan adam sorarmydy Ýazgüli,
Nowruzlaram, ýaslinem bilemok!» dýýýän weli,
«Şonam bileňok» diýip, jykyrdap gülýär gaýta,
Ahyry eýdip-beýdip, çintgeläp gaýta-gaýta,
Tapdym seniň ýanyňa gidilýän uly ýoly,
Ýol boýy-da öz-özüm ýylgyrdym çaga ýaly...
Ýasliniň gapdalynda düşürip günortany,
Ahyry tapdym seniň gunduz ýaly kartaňy.
Müňläp ýerden ýylgyryp, garşylanda baglygyň,
Gök tutlugyň içinden çagyrdy al ýaglygyň.
Birden büküdip barýan fartukly pyýadany
Gördüm-de, sakga durdum. Çiglik gitdi göwnüme.
Diýdim: «Belki, şu adam ýygyşýandyr pagtany!»
Ýene bir çigin düşdi müňkürligmiň düwnüne.
Ýöredim ýuwaş-ýuwaş, sen tarapa ýöredim,
Ýaňky adamy tanap, ýene mum dek eredim.
Görsem, bu-la özüm dek habarçy-müňkür eken.
Muny hem idip şol «gara» pikir eken.
Diýdi: «Güýmemäweri, kyn işe goşdum başym,
Ümüş-tamyşdan bäri şol ýük daşap ýorüşim,
«Ýazgülden başga adam girmesin pele diýip,
Fartuklaryn daşaýyn gerdenim bile» – diýip,
Prawlenýaň öňünde ýaka ýyrtyp söz berdim...
Hawa... Ilki, başlamda, maşyn ýaly ezberdim.
Ynha öýleden bäri, eger ynansaň gepe,
Daşap ýetişip bilmän, masgara bolýan, şepe!
Müňkürlik gurap galsyn! Seret edýän işime!
0
Ynha hallanlap ýörün şol daňdanky gelşime».
Gulagna çen sümrüpdir sypal panamasyny,
Tutuş pamyk bolup dur depesiniň gasyny.
Dodaklary kepäp dur gany sorulan ýaly.
Irden syran sakgalam öňňun syrylan ýaly.
Kärdeşimiň naýynjar burlup durşun göremde.
Degirmenden çykan dek kümüş gerşin göremde,
Golaý-golaý ýanyna süýşen bolup has içgin,
Ganyn gyzdyrjak bolup, bälçiredim bilgeşlin.
Diýdim: «Berýän peýdaňdan köp ýaly-la zyýanyň,
Tutuşlygna pagta-la, gardaş jan, endam-janyň.
Ilki bilen üst-başyň pamygny bir çöpläli,
Näçe zyýan etdiňkäň şony bir hasaplaly!»
...Salam berip baramda, eý gyz, seniň ýanyňa,
Gabak-da galdyrmadyň habarçy myhmanyňa.
Ýerden syzyp çykýan dek jogap berdiň assaja,
Habarçylaň halyna ýylgyrsaň-da myssaja,
Ýylgyrşyňy ne-hä men, ne-de dostum aňşyrdy,
Diňe goňur gozalar jogap berip ýyrşardy.
Işläp ýören meýdanyň äpet bir howuz ýaly,
Pagtaň giden çöllüge dökülen owuz ýaly.
Sen ony çemçe bilen ýygsaň-da damjalap,
Biz ynha iki kişi sakgal murtumyz sallap,
Daşap ýetişip bilmän taýýar eden «aşyňy»,
Gaýta hondan bärsiräp, agyrdýarys başyňy.
II
Uzyn günlük zähmetiň miwesi synalanda,
Gapan «bilgijiň» ýanda «jüýjeler» sanalanda
Obaňyz çal ýorganyň gerşine bürenipdi,
Seniň pagtaňa meňzäp, ýyldyzlar görünipdi.

Birek-birinden beter gürsülleşýär ýürekler...
Täzeguller, Almalar, Ogulbegler, Gerekler
Gyrçuw sakgal çekimçiň töweregin alyp dur,
Ýaňy dogan aý ýaly ýarym halka bolup dur.
Ýaňky iki goşguçam bloknotly, syýaly,
(Hawa, ýazmaly diýseň olar iki paý ýaly!)
Sypaldan telpeklerin jam ýaly tegeleşip,
Uçuklan dodaklaryn ýetişdigne ýalaşyp,
Içlerini gepledip, çekimçiniň daşynda,
Doňup durlar Ýazgülüň ganarlarnyň başynda,
«Näçe borka?» soragyn her kim berýär özüne.
Ganarlar-da gapana münýär yzly-yzyna.
Almanyň güli ýaly Almagül Anna gelýär,
Ganarlaryn süýşürip, gapanyň ýanna gelýär.
«Bir ýüz segsen» diýlende has ýagtylyp jemaly,
Akja dişi görünýär gozaň açylşy ýaly.
Oguldurdy gapana pagtasyny goýanda,
Çekimçi murtun towlap, «Bir-ýüz ýetmiş» diýende,
Ýazsoltan-da pagtasyn bärik-bärik süýşürýär,
Aksoltan-da ganaryň üst-üstüne üýşürýär
On bäş jora ýylgyryp, on bäş ýerden bakyp dur,
On bäş ýürek gürsüldäp, on bäş ýerden böküp dur.
Bu ýürekleň hemmesi seniň ýaryşdaşlaryň,
Bu ýürekleň hemmesi düýnki klasdaşlaryň.
Klasyňda sypdyrman her gün alýarkaň bäşlik,
(Okuwda-da, işde-de mydam bar-da bäsdeşlik!)
Olaň-da seň yzyňdaň ýetjek boluşy ýaly,
Häzir-de seň yzyňdan ýetmek olaň hyýaly.
«Ozallar bäşlik üçin göreşseler klasda,
Bu gün on bäşlik üçiň göreş gyzgynly has-da.
Garasaý, bir ýanynda hemişe bardyr bäşi!»
Diýip, loh-loh gülende goja çekimçi wäşi,

«Bu-da bäş!» diýýän ýaly, süýşürdiň bäş ganary.
(Bir günki ýygan pagtaň maýyrjak bir ineri!)
Çekimçimiz görende ganarlaryň bäşini,
Gözläberdi gapannyň has ketderäk daşyny.
«Iki ýüz kyrk» diýdi-de, ýylgyrdy Nazar aga –
Ýöne ygtyýar beriň onjasyn artdyrmaga!»
Diýip, synymdan çekip, ýagyrnymdan gujaklap,
Asyl yzyny üzmän gülüberdi jak-jaklap.
– Haw, adamlar, serediň munuň üsti-başyna,
«Saýawannyň» etegne, jübülerniň daşyna.
Şu pamyklaň hemmesin çöpleseň ýeke-ýeke,
Ana, size on kilo!
Joşup duran märeke
Agyzlaryn tutuşyp, assyryn pyňkyrşanda,
Ýaz güli dek açylyp, sen-de ýylgyrdyň şonda.
III
Hanha, ýene ilerden brigadir gelýär weli,
Ýanyndaky äýnekli şahyr bora çemeli.
Belki, ol-da gelýändir dogry seniň ýanyňa,
Hoş Ýazgül, rugsat ber, irizen myhmanyňa,
Ol hem müňkürlik edip, pagtaňy daşajakdyr,
Günorta ýetip-ýetmän ýeňsesin gaşajakdyr.
«Gardaş, kömekleş!» diýip, hökman ýakamdan tutar.
Mürehede ýakyndyr, ýükün arkama atar.
Indi men-ä düşündim çärýek tonnaň syryna,
Ynanç bilen ýüklenip müňkürligmiň ýerine.
Hoş, Ýazgül, rugsat ber, men yzyma gaýtmaly,
Gören zatlarym hakda görmedige aýtmaly.
Ýene täze ýeňişe äkitsin kolhoz ýoly,
Maňlaýyň-da ak bolsun öz ýygýan pagtaň ýaly.

Gara tüňçäniň başynda ak pagta bilen ak maral
hakynda edilen gürrüň
Murgabyň kenarynda murgaply daýhan bilen
Bir tüňçe gök çaý içdik bir kesemen nan bilen.
Tüsse siňen gök çaýyň aýry bolýar lezzeti.
Ol ýene-de gaýnatdy, soň ýene-de demledi.
Ysly çaýyň başynda gyzyp gitdi gürrüňmiz.
Ýigit diýdi: «Meýdanda şeýdip geçýär her günmüz».
Ýaýlyp ýatyr çar ýana ak köýmetli kartalar,
Bu ýerlerden ysmanak çöpläpdirler atalar.
(Atam gürrüň bererdi bu topragyň taryhyn)
Indi weli bu ýerleň etmek üçin tarypyn,
Men-men diýen şahyrlar gelýär yzly-yzyna.
Olaň tapan sözlerin bagşy salyp sazyna,
Edil döwäýjek bolýar dutarynyň gapagyn...
Döwlet tapdym bu ýerden, ýene döwlet taparyn.
Açaýmanka noýabr suwdan doly ýumrugyn,
Boşadaryn pelleriň nurdan doly ýumrugyn.
Şol nurlaryň hemmesin tabşyraryn harmana.
Öýüm döner jennete, pulum döner harwara.
Watanymam baý bolar. Kolhozymam baý bolar.
Diňe şeýle bolanda meniň göwnüm jaý bolar.
«Bir «Žiguli» al!» diýýär meniň söýýän Maralym
Menem diýýän: «Entek bir pagtaň toýun guraýyn.

Wah, Maralym, Maralym, meni söýseň kaýyl men
Wertolýotam satylsa, äbermäge taýyn men!».
...Tüsse siňen gök çaýyň aýry bolýar lezzeti.
Ol ýene-de gaýnatdy, soň ýene-de demledi.
Soňra bolsa şo ýerde murgaply aşyk bilen
Atyşyp nahar iýdik ýekeje kaşyk bilen.
Respublikam meniň
Ak pagtamyň adyna
Aksoltan daksam diýýän.
Sebäbi gyşyn-ýazyn
Pikrim Aksoltan meniň.
Gyşyna dyza çöküp,
Tomsuna näzin çekip,
Ýatsam, tursam, otursam
Yşkym şol jenan meniň.
«Ýere urdum paltany,
Agzy gyzyl haltany,
Ýerden bir oglan çykdy,
Ilime soltan meniň!»
Diýip, bugdaý hakynda.
Gürrüň bererdi atam,
Indi bugdaýdan beter
Ak pagtam soltan meniň.
Isleseň – bugdaý bolýar,
Isleseň – şeker bolýar,
Nämäniň adyn tutsaň,
Bolup dur pagtam meniň,
Gündogary – Jeýhunym,
Günbatary – Hazarym,

Günortasy – Eregim,
Ägirtdir kartam meniň.
Elimde orak-çekiç,
Başymda şempa telpek,
Egnimde-de gyrmyz don,
Ordenli ýakam meniň.
Ordenleriň iň beýgi
Döşümde ýanyp durka,
Ýapyşan maksadyma
Ýetjegim hökman meniň.
Örän ullakan bolsa
Bu gun ýeten myradym,
Ertir ýetjek myradym
Hasam ullakan meniň.
Şu gun ýygan ak pagtam
Kaspa barabar bolsa,
Ertir ýygjak ak pagtam
Ýuwaş okean meniň.
Aksoltanym – ak pagtam
Ýeter Kaspiň boýuna,
Kaspi diýer: «Gelewer,
Ak ýüzli bikäm meniň.
Seniň ýaly ak gyza,
Kir-kimiri ýok gyza
Näçe asyrdan bäri
Garaşdy ýakam meniň!»
Şol gözeliň lebinden
Müňläp tonna nur sorup,
Bu gun lowurdap otyr
Respublikam meniň...

Million tonna pagtany
Goýup ägirt gapana,
Ýene-de süýnüp barýar
Ýyndam Swodkam meniň.
Şeýle şatlykly günde,
Şeýle şowhunly günde
Bagyşlansyn şowhunly
Ritorikam meniň.
Seni bu gün bagryma
Mäkäm gysasym gelýär,
Arman, ulurak bolýaň
Respublikam meniň.
Oýun bilen çyn
Gyrgyz bloknotyndan
«Bäş ýüz sany derýamyz bar»
Diýdi bize gyrgyzlar.
«Iň bolmanda bir derýany
Bize beriň!» diýdik biz.
«Birini däl, onusyny
Alyň!» diýdi gyrgyzlar.
Aljak bolduk, aljak bolduk.
Çetindigin duýduk biz.
«Berdi aga goluň çyzga,
Äkideli birini,
Aman aga ýapyş senem
Bir kenardan!» diýdik biz.
Kän synandyk, hiç tapmadyk
Götermegiň tärini.
Ýene şeýdip derýalary
Öz ýerinde goýduk biz.

«Bäş müň sany jülgämiz bar
Diýdi bize gyrgyzlar.
«Iň bolmanda bir julgäni
Bize beriň!» diýdik biz.
«Bir jülge däl, ýüz jülgäni
Berýäs!» diýdi gyrgyzlar.
Aljak bolduk,
kän dyrjaşdyk,
Kyndygyny duýduk biz.
«Anna Kowus beýdip durma,
Pälwan bolsaň – ber eli
Şäher Borjak, senem ýapyş.
Bir çetinden – diýdik biz.
Emma ýene tapylmady.
Götermegiň emeli.
Ýene şeýdip jülgeleri
Öz ýerinde goýduk biz.
Çingiz diýdi: «Berildimi –
Almalydyr sowgady,
Gyrgyzlaryň däbi şeýle.
Sypmarsyňyz beýdip siz!»
Berdi aga murtun sypap,
Diýdi: «Her bir myhmana
Munça sowgat paýlasaňyz,
Galaýmaň siz ädiksiz!»
Çingiz gülüp hezil etdi.
Hemmelerem gülüşdi.
On derýany, ýüz jülgäni
Goýup gaýtdyk şeýdip biz.
Almaly zat ynsan üçin
Yssy bora çemeli,
Anna diýdi: «Öýlermize
Boş bararys nädip biz?»

Bu zatlaryň bary oýun...
Çyny onsoň başlandy.
Şol derýalaň kenarynyň
Adamlaryn söýdük biz.
Ýüz kenarda dynç alyndy,
Ýüz kenarda düşlendi.
Gözellige tagzym edip,
Telpegmizi goýduk biz.
Telpegmizi goýduk weli,
Ýene telpek berdiler.
Sekiz türkmen sekiz ýerden
«Ak galpagy» geýdik biz.
Nirä barsak «tuyskan» diýip,
Gujaklaryn gerdiler.
Ýüz saçakdan gymyz içip,
«Bäşbarmagyn» iýdik biz.
Saçaklaryň degresinde
Poeziýa gepleşdi.
Her tost üçin goşgy okap,
Käsä şerap guýduk biz.
Emma käte, goşgy bilen
Proza-da sepleşdi:
«Hemme halklaň, dostlugyna
Götereliň!» diýdik biz.
Emma hiç kim ol sözlere
Prozadyr öýtmedi.
Bütin dünýäň geljeginiň
Şondadygyn duýduk biz.
Derýaň, jülgäň deregine
Dostluk bilen ýüklenip
Öýe geldik... Nirä gitsek
Gaýdyp gelýäs şeýdip biz.

Gyrgyz ýüregi
Gyrgyz şahyry Guwançbek Mälikowa
Aladagyň başy bolsa-da ala,
Gyrgyz ýüreginde görmedim ala.
Gyrgyz ýüreginiň päkizeligi
Ak gardan-da päkdir ýüzlerçe ýola.
Ýa-da ak garlar hem päkizeligi
Gyrgyz ýüreginden öwrendimikä?
Dereleň gujagy gözeldir-gözel,
Her otuň ýapragy tutuş bir gazal.
Eger bilen bolsam, iň gözel ýeri
Gyrgyz deresine deňärdim ozal.
Ýa-da dereler hem gözelligini
Gyrgyz ýüreginden öwrendimikä?
Gök otlukda gezip ýörmek ne hezil,
Köwşüň çyga ezip ýörmek ne hezil,
Çar ýanyňda garlar doňup ýatyrka,
Yssyk kölde ýüzüp ýörmek ne hezil.
Ýa-da Yssyk köl hem yssylygyny
Gyrgyz ýüreginden öwrendimikä?
*Goşgy gysgaldylyp alyndy.
0
II
ŞAHYRYŇ GÖZI
Ýürek poemasy
«Pylanynyň ýerinde bolan bolsam, köp
zatlary düzederdim...» «Ýok, her
haýsymyzyň öz ornumyzda näme iş edip
biljekdigimiz hakynda
oýlanmalydyrys.Men näme üçin
doguldym? Adamyň bütin ömri şu
soragyň jogabydyr.
(Okyja hatdan)
Bir başyň bar, müň işiň bar dünýäde,
Müň şükür! Ýykylyp galmaýşyň besdir.
Baryna ýetmeli paýy-pyýada,
Tigirçek hökman däl –
Şu köwşüň besdir.
Bir köwşüň tozdumy – ýene bir köwüş,
Ikinji tozdumy – üçünjä çalyş,

Her bagy çözlende ýer bilen emiş,
Toprak ajykdyrmaz –
Şol aşyň besdir.
Ertir bolmaz ýaly dilleriň peltek,
Täze menzillere ýetmeli entek.
Duşsa-da ýoluňda müň dürli kötek,
Diýme: «Dynç gulagym,
Aç başym besdir!»
Haýwana mahsusdyr aç baş, dynç gulak,
Ynsana mahsus zat – döretmek, gurmak,
Döredilýän ýerde dynç almaz gursak,
Öň ene bagrynda
Dynç alşyň besdir.
Ýöremeli ýoluň gysgamy, uzak –
Durmak jenaýatdyr ýatýança ýürek.
Diýýärler: «Ýüregi aýamak gerek!»
Dogrudyr.
Ýöne öz aýaşyň besdir.
Ýürege girmezmiş ýüregin aýan,
Ýürek aýan – bermez iline peýan.
(Gapdalyňda barka bir tebip aýal –
Ýürek işlär.
Ýalňyz syrdaşyň besdir).
Näçe dartylsa-da kebzäňde damar,
Gözüň ejizligi bermesin habar,
Sagmyň ýa näsagmyň – işiňi oňar,
Başda adam bolup
Döreýşiň besdir.
Öz seçen kärini oňarsa her kim,
Ýarpy ýeňledermiş dünýäniň ýükün.

Ýekeje hünäre ýöretseň höküm –
Iliňe bergidar bolmaýşyň besdir.
Sowal berdi student gyz Roza:
«Puşkin ýaly haçan ýazjak proza?»
Jogap berdim: «Ili goýman azara,
Goşgymy oňarsam,
Şol işim besdir!»
Ýene biri diýdi: «Misli, Pyragy,
Sözleň merjeninden döret bir dagy!»
Men diýdim: «O zatlar möçberňe bagly,
Dag däl,
Meniň üçin bir daşam besdir!»
Nanyňy
goşgudan berse-de ykbal,
Goşgudan öň
adam bolmagyň hökman
Şygyr bilen uly ynsap birikmän –
Şahyr-da, ynsan-da bolmaýşyň besdir.
Ak bilen garadyr garagyň reňki,
Şolaň haýsy seniň ýüregiň reňki?
Birisini saýlap, diýme, «Şu meňki!»
Iller aýdar –
Birje ýylgyrşyň besdir.
Ömrüňde etdiňmi kişä bahyllyk?
(Ili bahyllykdan gorar şahyrlyk!)
Dünýäde bir müýnüň – aşyk Tahyrlyk.
Täk däl,
Goşa söýgä ýugrulşyň besdir.
Nirelerde ýörsüň ilkinji söýgi?
Bir ýerlerde barmyň gyzlaryň tugy?

Gumdan owaz geldi «Eý, yşkyň ogly,
Men bar.
Ýöne maňa... guwanşyň besdir!»
Nirelerde ýörsüň, ikinji söýgi?
Bir ýerlerde barmyň bagtymyň bagy?
Öýmüzden ses çykdy: «Eý adam ogly,
«Söýýän! Söýýän!» diýip,
Ýaňraşyň besdir!»
Birisi Säheriň, biri Guşlugyň,
Biri Oglanlygyň, biri Ýaşlygyň.
Birinjisi – diňe salamlaşdygyň,
Ikinjä
Ömürlik baglanşyň besdir.
Şeýdip pähim ýygnap söýgüden söýgä,
Ýetdiň on üç sany gülälek çaga.
Şolardan bäşisin gömüp ak çägä,
Bäş gezek
Gizlenip aglaýşyň besdir.
Gülüber, işläber, saýraber, şahyr.
Hyjuwyň hiç haçan bolmasyn ahyr!
Bäşinji müçede diýdirip jahyl,
Dünýäniň mährinden
Doýmaşyň besdir.
Kalp däldir mähirsiz, söýgüsiz kalp
(Beýle kalp ýa boşdur, ýogsa-da galp!)
Bir uly ýygnakda ör boýna galyp,
diýdi biri:
«Şahyr, saýraşyň besdir!»
Söýgüsiz oňmandyr, oňmazam ýürek.
Ýöne gapdalynda ýigrenjem gerek.

Ogra-jümrä, egrä gelende gezek,–
Diýdi ol ýöwselläp,
Ýygrylşyň besdir!»
«Örän dogry! – diýdi yzdan bir gelin
Näm üçin henizem ýatanok galyň?
Agam on ýyl ozal karz alan pulun
Henizem üzüp ýör...
Duýmaşyň besdir!»
Arman, ne sülçi sen, ne-de prokuror.
Ýöne igenmäge gelniň haky bar.
Seniň söz diýilýän ötgür okuň bar,
Atjak-atjak bolup,
Giç galşyň besdir.
Şygyr atylmaly! Ýeňmeli şygyr!
Şoňa arkalanýar her köýen bagyr.
Döwrüň arkasyna düşen her ýagyr
Şondan em almaly!
Ýalňyşyň besdir.
Söýga çürşen bolsa oýkeniň ýary,
Indi il derdinden çürşmeli bary.
Ykbalyňdan nalap çekmegin zary,
Şeýleräk täleý
Saýlaşyň besdir.
Şygryňy dokuz aý bagryňda sakla,
Şondan soň stoluň üstüne okla.
Gygyryp dogur-da,
gygyrman oka,
Doglaňda
Gygyryp dogulşyň besdir.

Uludyryn öýtme etseler taryp!
Kiçidirin öýtme peseltse görip!
Ne uly, ne kiçi, ne baý, ne garyp,
Tüýs baryp ýatany –
Şu bolşuň besdir.
Ýalaňaç, aç-suwsuz galmasaň gatap,
Soranlara diýseň: «Aý, bardyr bir tap...»
Bir stol, üç keçe; iki müň kitap –
Başga zat gerek däl,
Şo goşuň besdir.
Işläňde işleseň öz başyň bilen,
Gyşlaňda gyşlasaň öz gyşyň bilen,
Dişläni dişleseň öz dişiň bilen –
Gädijegem bolsa,
Öz dişiň besdir.
Diş hakda, ýaş hakda irräk-le heniz!
Seret, bagyň içi säher dek tämiz,
Han-ha iki gelin, ýene-de üç gyz
Saňa lak atýarlar.
Şu ýaşyň besdir.
Joralaň bäşisem misli gül-çeçek.
Ak gelin, seslendi misli ak ýüpek:
«Şahyr, büküljiräp ýöreme entek,
Sen garrama,
Dünýäň garraýşam besdir!»
Katdymy dikledim. Sowuldym ýoldan,
«Dinden çyk – diýlipdir – çykmagyn
ilden!»
Oturdym, gülüşdim... Perişde däl men,
Adamdan doglupdym.
Şo dogşum besdir.

Diýdiler: «Okap ber ýekeje goşgy!»
Okadym. Göterdi päkligiň yşgy.
Diňlenilýän wagty okanyň ýagşy,
Näziňi artdyryp,
Gomalşyň besdir.
Goý, ýaşlyk mährinden güýç alsyn ýürek,
Ikisin okap ber
bir goşga derek.
Okadym. Ýol ogly ýolunda gerek:
«Hoş, gyzlar,
Biderek güýmeşim besdir!»
Öýmüze ugradym. Şäher lälezar.
Müň bagtly ýigit bar, nowça läle bar,
Olar ne geýme zar, ne-de bala zar,
Guwanyp,
Giň köçä sygmaşym besdir.
Ak şäher gök baga basyrnyp otyr,
Ilerde Köpetdag keserlip otyr.
(Aşgabat tegelek asyrlyk otyr,
Ýene müň asyra
Gol berşim besdir!)
Gündizler abadan, gijeler tämiz.
Kempirler owadan, gojalar eziz.
...Gök gapyň agzynda gulpaklyja gyz
«Waý!» diýip gygyrdy.
Ylgaşym besdir.
Bir görsem murtluja dodagyn gemrip,
Ogly
atasyna çenäp dur ýumruk.

Ýigidiň ýumrugyn yzyna gaňryp,
Görejine bakdym:
Doňmaşym besdir.
Göreji buz ýaly, gaşlary gara.
Boýy iki metr, saçy üç sere.
Maşynyn dyrmalap seretdi ýere.
Ene hüňürdedi:
«Dogmaşyň besdir!»
Ata bir ah çekdi. Aýylganç dymdy.
(Erkekde beýle zat görmändim şindi!)
Şu nokatdan eýläk geçmäýin indi,
Siz gyýylmaň,
Meniň, gyýylşym besdir.
Ýöne men bir zady goýmaýyn kaza,
Ýogsa ýüregimde galar bir yza.
Ata el gatana
gözlense jeza,
Jezalaň
Ulusyn saýlaşym besdir.
Ýene ýola düşdim. Ýagtyldy köçe –
Göründi uzakdan aksakgal goja –
Miweli agaç dek eglip çalaja,
Gelýär ol,
Nurundan ganmaşym besdir.
Tanaýarmyň ýa-da tanaňokmy sen –
Bisalam geçmäge dälsiň hakly sen.
Saçyň çalarsa-da,
düýnki tokly sen.
Gudraty
Ýüzüňe sylmaşyň besdir.

Ugradym.
Göründi ýene bir güneş –
Ak saç ene gelýär ak bagta meňzeş.
Ýuwaş! Ýuwaş! Akja «Žuguli», ýuwaş!
Ene geçsin! Ýolun baglaşyň besdir.
Akja torbasynda käşirmi, sogan,
Ene gelýär! Öňün kesmek gadagan!
Nirä sürnüp barýaň, taksiçi dogan?
Dogranyň kimdigin
Bilmeýşiň besdir.
Çyralaryn ýakdy ýüz ýaşly şäher.
Gyzlaryň deminden döränmiş säher.
Ýöne säher
näçe bolsa-da ýeser,
Agşamy-da
Pesde goýmaşym besdir.
Hanha bir gyz gelýär
Sülgünmi, durna –
Gabaklary ýüpek, ýaňagy hurma.
Iň eziz, iň tanyş
ys urdy burna,
Baş Söýgimi ýatlap,
Köreşim besdir.
Gözleri-de tanyş, gaşy-da tanyş,
Giň alny-da tanyş, dişi-de tanyş.
On sekiz – on dokuz ýaşy-da tanyş,
Keşbin görüp,
Şagga derleşim besdir.

Ädiminde galp ýok, sözünde ýalan,
(Asylly enäniň sapagyn alan!)
Megerem, bir ýerden okuwa gelen –
Galam-depderinden
Çenleşim besdir.
Bir golundan tutup ýandaky joraň,
Ýag dek akdy gitdi. Açyldy aram.
Soraň, eý, agaçlar,
şo gyzdan soraň!
Keşbi tanyş!
Tanap bilmeşim besdir.
Agaçlaň birinden çykdy bir owaz:
«Şahyr, başky Söýgiň balasy şol gyz!»
Şo bada ýüregme girip bir nyýaz,
Esli wagt
Özüme gelmeşim besdir.
Bitipdir, ösüpdir enä mynasyp.
Gözler düýpsüz derýa, nury bihesip.
Söýjek ýigit,
sen bir galma binesip,
Sen jowranma,
Meniň jowranşym besdir!
Barýar topar-topar gyzlar-gelinler.
(Şäherliler hem-de myhman gelenler).
Söýgüden aglanlar ýa-da gülenler –
Haýsyňyz köp?
Size ýüzlenşim besdir.
Dymyp geçip barýar gözellik sili,
Her gözel – bir bagtyň sütüni ýaly.
0
(Sütünler saklaýar Watany, ili!)
Şolarsyz
Ýetim dek müzzerşiň besdir.
Joşup Gözelligiň tolkunna görä,
Ýöräber ýaşlygyň akymna görä!
Çokul diýen zat hem akylňa görä
Ykjar eken.
Ozal aňmaýşym besdir.
Öň ýanymdan barýar bir harman çokul.
Ýeňseden kükäp dur gözdäki akyl.
Ýanyndaky goç hem – duran bir nakyl!
Toraňňymy ýatlap,
Ýuwdunşym besdir.
Zyýany ýok! Söýüp gyzlaň naýbaşyn,
Öwrenipdiň dünýäň dürsün, ýalňyşyn.
(Söýmedige düşnüksizdir durmuşyň,
Söýen üçin –
Birje dem alşyň besdir).
Dünýäde
şol Aýal sag gezip ýörkän,
Ýüregim daşdandyr, dagdandyr arkam.
Şonuň aýak yzy toprakda barkan –
Ýeri agyrtmaga,
Dözmeýşim besdir.
Mydam gözellige dikip nazarym,
Gödekligi nyşanama alaryn.
Myssarmaň, agsamaň, kapyýalarym,
Dim-dik ýöräň,
Size söýenşim besdir.

Bolsa-da myssyklyk, agsaklyk sende,
Eý, goşgym, bolmasyn biparhlyk sende!
Asmanyň astynda, ýeriň üstünde
Diňe
Biparhlardan eýmenşim besdir.
Maňlaýy bulutdyr. Nazary demir.
Gülküsi azapdyr. Ýylgyrşy jebir.
Ne-hä roman okar, ne-de bir şygyr,
Gözleriň görende
Demigşiň besdir.
Bir maýyp ýykylyp, köçede ýatyr.
Biparhlyk seredip, içerde ýatyr.
Ýürekde rehim ýok, gözde howatyr.
Ýüzüne bakaňda
Düwünşiň besdir.
Ili ýagy çapsyn – däldir parhyna,
Bir ýurdy ýer hopsun – däldir parhyna.
Gynanmak, guwanmak ýatdyr ruhuna,
Ony düwnük bilen deňeşim besdir.
Goşgym
çaga däl sen, sakgallysyň sen,
Murtuň towlap, orta çykmalysyň sen,
Kimi öpüp, kimi çakmalysyň sen.
Diňe şonda şahyr ykballysyň sen,
Ýogsa
Gara şaýa degmeşiň besdir.
Ýamanyň bagrynda döredip azap,
Ýagşynyň ýüregin nur bilen bezäp,
Hol barýan çokullak gyzlara meňzäp,
Dikgirdäň!
Köwşüňiz nallaşym besdir.

Ökjelerden gidip çüý dek formalar,
Döräpdir sagyrlak platformalar.
Şeýdiň-de arkaýyn ýöräň, durnalar,
Ýagşy zada
Sizçe begenşim besdir.
Deň ýarysy aşyk, deň ýary dogan,
WUZ-dan çogup çykdy ýüz gyz, ýüz oglan.
Gülgün köýnekli gyz, azajyk eglen,
Söz aýtjak!
Arzuwma meňzeşiň besdir.
Sagrysynda owlak gezibermeli,
Gözlerinde balyk ýüzübermeli,
Ýaňagyna goşgy ýazybermeli
Sen gyzy
Gelinlik belleýşim besdir.
Jaýyň içindenmi ýa-da astyndan,
Enäň sesi geldi ýeriň pestinden:
«Iki horjun puly okla üstümden!
Ýogsa gyz ýok! Pulsuz molaşyň besdir!»
Gorarys, ene jan, gyzlaryň erkin.
Galyň diýen zadyň bereris merkin.
Belläp onuň
üçin,
ýedisin,
kyrkyn,
Soň bolsa,
Aşyndan doýmaşym besdir...
Geçdi gapdalymdan, ýüz oglan, ýüz gyz,
Ädimler edepli, gürrüňler eziz.

Ýöne näçe-näçe hile bar heniz,
Içine gir,
Daşdan synlaşyň besdir!
Salam berip geçdi tanyş bir gelin.
Bagry pide-pide, ýüregi dilim.
Eý, gelin,
asmana ýetýärkä eliň,
Söýgi bilen
Gurjak oýnaşyň besdir.
Ol ýigide seni çatmandy hiç kim,
Şepbik dek ýelmeşdiň.
Tirkeşdiň üç gün.
Dördünji gün derrew sypadyň saçyn,
Bäşinji gün
Eýýäm aldanşyň besdir.
Peseltdiň mukaddes mertebäňi sen,
Aýlap ýere çaldyň gyz jygaňy sen.
Indem
başa düşen pajygaňy sen
Içiňe sygdyrman,
Aglaşyň besdir.
Erkiň-ygtyýaryň, elbetde, seňki,
Ýöne weli dälsiň özüň özüňki!
Özüň – Watanyňky, Watan – biziňki.
Seni Watan kimin
Gabanşym besdir...
Gepledi Aşgabat. Ýaňlandy konsert.
Özgert, aýdym, gödek zatlary özgert!
Her gezek tenime girende bir dert,
Diňe seni diňläp
Sagalşym besdir.

Tutuş bagrym bilen guwanyp ýagşa,
Öýe ýetip barýan diň salyp bagşa.
Hiý, şu wagtam
signal bolar oguşýa!
Eý, maşyn,
Bimahal gugurşyň besdir.
Göter, Sahy bagşy, ýene-de göter,
Göter, Çuwal bagşy, ondanam beter.
Göterdiler. Serpaý haýsyna ýeter?
Bir serpaýy
Des-deň paýlaşym besdir.
Ikisi-de biri-birinden beýik.
(Beýikleň boýuny ölçemek aýyp!)
«Her haýsy bir dagyň örküji» diýip,
Goşa daga
Des-deň buýsanşym besdir.
Aýdymyň yzyndan ýaňlandy bir saz.
Bu niçik gudratka, bu niçik owaz?
(Mylly atam,
gowşat taryňy biraz.
Ogluňy jadylap
Gynaýşyň besdir).
Onýança ýaňlandy ne bir mukam.
Çalýanlaň ýüregi hazynamykan?
...Eý açgöz,
şuň ýaly baýlygmyz barkan,
Ýene baýlyk gözläp,
Aýnaşyň besdir.

Besdir mukam ýerne çişlik sygnaşyň,
Besdir alkyş ýerne gyzyl ýygnaşyň,
Besdir ili ütüp, gapa sygmaşyň,
Ynsabyňy satyp,
Ýognaşyň besdir.
Özüňki hasaplap il-günüň jübsün,
Sokjap, ýara edip döwletiň göwsün,
Dost-ýaran tutunyp adamlaň pisin,
Halallary
Adam sanmaşyň besdir.
Rüstemiň öňünde – billeriň orak,
Asgynyň öňünde – kamatyň derek.
Diňe agzyň gülýär, gülenok ýürek –
Çaňňalak dek
Sort-sort ýylgyrşyň besdir.
Jaýyňa seretseň – aňk edýär nagşy.
(Daşyn görýär, için bilenok goňşy!)
Ýaşaýyş jaýymy, Şasenem köşgi! –
Nämedigin
Zordan saýgarşyň besdir.
Derwezäniň öňi – giden çarbaglyk.
Şapyrdap ses edýär howzuňda balyk,
Gol çekip alýanyň näçeräk aýlyk?
Ortaça işçiňkä
Deňleşim besdir.
Emma jamyň gyzyl, çäýnegiň gyzyl
Portsigaryň gyzyl, äýnegiň gyzyl.
«Näme üçin dälkä köýnegim gyzyl?»
Müň şükür,
Bir şony diýmeşiň besdir.

Ne ýasda görünýäň, ne-de bir toýda.
(Bilemok çal beýniň niçiksi küýde!)
Goňşyň ýas baglaýar, sen bolsa öýde,
Äpişgeden jyklap,
Gözleşiň besdir.
Daşyňdan seretseň – duran medeniýet
Boýnuňda galstuk, egniňde žilet.
Eýläňde žurnal dur, eliňde gazet,
Diňe tiražlaryn
Barlaşyň besdir.
Öýüňde heňläp dur
Bäş şkaf kitap –
Puşkin, Baýron ýatyr daş ýaly gatap,
Kerbabaýew dik dur iç-bagry tütäp...
Kitaplaryň diňe arkasyn sypap,
Saraýyň goýny dek
Synlaşyň besdir.
Okaýan kitabyň diňe bir Haýýam,
Şonam öz haýryňa ulanýaň, haýwan!
«Käte köpräk içsem, käýäýse aýal,
Diýýäň – şu şahyra
Daýanşym besdir!»
Ähli hereketiň hasaba görä,
Ýeke gymyldyň ýok ynsaba görä.
Diňe içen wagtyň,
kitaba görä
«Içip»,
Haýýamy-da aldaşyň besdir.
Güjügňi-de öz heňiňde jöwledýäň,
Pişigiň-de öz häsiýetiň öwredýäň.

(Goşgymy-da özüň ýaly ownadýaň!)
Eý goşgym, belent dur!
Ownaşyň besdir.
Şeýle pikirleri kalbyma gaplap,
Barýaryn mukama tenimi taplap.
Eý, mukam, dünýäni hapadan saplap
Bolmazmyka?
Jogap soraşym besdir.
Mukam jogap berdi: «Saplarys hökman!
Ýöne çabga ýagmaz ýyldyrym çakman!
Tutuş il-gün çaksa hiç zada bakman,
Hapa ýuwlar.
Kän-kän synaşym, besdir.
Hapalyk azlykdyr. Tämizlik köplük.
Ýagyberse – durmaz öňünde süplük.
Ýagmaýan adamyň nyrhy bir köpük.
Çak, ýag, göreş!
Guk-paňk oýnaşyň besdir!»
Onýança başlandy ýyldyrym urşy.
Birden şaglap geldi tomusyň ýagşy.
Diňse ýagşy,
guýsa ondanam ýagşy –
Ak ýagşy
Ak bagta deňeşim besdir.
Ýaplara gapgarlyp çöp-çalam, hapa,
Çagbanyň güýjünden döredi depe.
Ýene münder-münder ugrady çepe!
Gidiber!
Kenardan çogmaşyň besdir!

Çöpler bir-biriniň başyndan idip,
Kirler bir-biriniň üstünden ädip,
Gitdiler...
Dünýänem ýuwarys şeýdip!
Il güýjüne
Umyt baglaşym besdir.
Ýagyş ýagmasyny etdirýär dowam.
(Çabga, sende güýç bar, akylym haýran!)
Süllümbaý boldum-la! Hany saýawan?
Ýok gerek däl.
Kirden ýuwulşym besdir.
Megerem, gygyrsam:
«Ös, saçym, ös, ös!»
Maňlaýma saç biter. Seç, ýagmyrym, seç!
Saçym gögermedi. (Gögermänler geç,
Bir mahal
Telpegme sygmaşyň besdir!)
Ýagyş diňdi. Dünýä gül açdy niçik.
Äpişgeler açyk, işikler açyk.
Bütin şäher mawy ekrany açyp,
«Wagty» diňläp otyr.
Säginşim besdir.
Öýmüze çaltrak ýetmeli hökman.
Ýene-de nämeler tapdyka Ak tam?
Pentagon. Neýtron... Ertire çykman
Bir goşgy ýazmaly.
Äwmeşim besdir.
Ýetdim köçämize. Garaldy iňrik.
Çagalar çapyp ýör gök hyýar gemrip.

Olaryň şatlygna bolup deň şärik.
Gapa ýetenimi
Duýmaşym besdir.
Öýe girdim. Derrew towladym «Wagty».
Mawy ekran saçdy öýmüze ýagty.
Diýdi: «Eý, adamzat, geçirme wagty,
Erte giç bor.
Bidert ýaýnaşyň besdir! –
Asyryň aýagy – ullakan synag.
Dikeldi dünýäde iň elhenç sorag:
«Ýere miras goýjak nähili sylag –
Adammy, kerpiçmi? –
Saýlaşyň besdir!»
Soňra howa hakda sözledi diktor.
Tebigatyň erbet howasy ýokdur!
Gökden ajal ýagsa – şol hatarrakdyr.
Eý, Koen,
Ajala çagyrşyň besdir!
Wagşy neýtronyň wagşy atasy,
Belli dälmi saňa dünýäň kartasy?
Öýüň üçin däl-de,
Ýeriň ortasy
Üçin
wagşy ogul dogurşyň besdir.
Berline çen ölçäp garyşma-garyş
Ýigrimi milliony edipdik bagyş.
Şonça pida bilen öldürlen Uruş,
Ýene-de täzeden
Janlanşyň besdir!
0
Birdenkä ýene-de ýyldyrym çakdy.
Göýä bir okean topraga çökdi.
Ýeri aklyk tutdy. Garalyk akdy.
Gudrata
Demsalym aňalşym besdir.
Çabga kiparlady. Gepleşik tamam.
Gapynyň öňünde eşdildi salam.
Kim bolsaň-da derrew girewer myhman,
Bu dünýäde
Sensiz oňmaşym besdir.
Täze başlan goşgym gutarman ýatyr.
Bu gün ýazylmasa, ýazylar ertir!
Häzirlikçe eziz myhmanym otyr,
Gözlerinden
Gözüm sowmaşym besdir.
Ol gitdi. Ýene-de kakyldy gapy.
Ugradanym birdi, gelenler iki.
Birmi, onmy – deňdir myhmanyň ýüki,
Çydapdym, çydaryn,
Sag başym besdir.
Ätledi gapydan ýegendir ata.
Derrew gözüm düşdi attestat-hata.
Diýdi: «Hany şu ýyl gal-da gaýrata,
Ýegeniňi okat!
Ýaýdanşyň besdir!»
«Okuwlaň haýsyna girmekçi ýegen?»
«Köplük nirä bolsa, şo ýere-de men...»
Garalawjy boljak! «Oňardyň-ow sen,
Bu dünýäniň
Öňki sögüşem besdir.»

«Näm üçin şol ugra dyzaýar hemme?»
Ata gönüledi: «Gözlüje emme!
Sen o zatlar hakda pikire çümme,
Diýenime «Hoş» diý,
Bir «Hoşuň» besdir».
Diýdim: «Eltäýeli edebiýat, dile?»
Atasy ör turdy çemçesi bile,
«Bälçireme!» diýip, ýylgyrdy çala –
Ol ugurdan
Seniň çygylşyň besdir! –
Tapaly ýegene «süýtlüje» zähmet;
Seniň bu hünäriň duran bir mähnet.
Şonda-da jübiň boş, iýýäniň doň et,
Biz ýaşaly,
Seniň bogulşyň besdir!»
Ataň sözlerine bersem-de jogap,
Özi-de, ogly-da etmedi togap.
(Olar gitdi, ýene başlandy azap,
Ýazyber, üýtgeme,
Öz bolşuň besdir!)
Özüň üýtgeme-de, üýtgäni üýtget!
Şudur maňlaýyňa çyzylan kysmat.
Şony başarmasaň – gopgunňy bes et,
Kyrk ýyllap,
Bihuda samraşyň besdir!
Baş waspyň bolsa-da Gözellik, Gowluk,
Şeriň gapdalyndan geçmegin sowlup.
Oňa öz sözüňi aýtmaga howluk,
Aýtmasaň ol aýdar,
Giç galşyň besdir.

Watan, baýdak, söýgi, kommunist, il-gün –
Bu bäş sözi parhsyz heçjiklemegin,
Dil-de däl,
kalbyňda göterip bilgin,
Olardan
Howa dek dem alşyň besdir.
Şygryň bilen edip olara kömek,
Kömek soramagyn kömegňe derek.
Diňe mahal-mahal
sanjanda ýürek,
Il-günüňden
Kuwwat soraşyň besdir.
Ýagşymy, ýamanmy, şudur ýaraşyň,
Göwräň söýgüdendir, bolmaz gargyşyň,
Iň uly gargyşyň: «Päliň – ýoldaşyň!»
Özüňe-de
Päliň – ýoldaşyň besdir.
Arzuwyň –
Ýüz ýaşa bolmakdyr şaýat.
Ýöne uzak ýaşdan taparmyň myrat?
Dertlä em bermeseň, ejize kuwwat –
Ägirt betbagtlykdyr ýüz ýaş diýen zat.
...Il näçe ýaşatsa –
Şo ýaşyň besdir.

Rubagy – poema
Gadym atalarmyz babalarmyz-da
Hüwdulenipdirler rubagy bilen
(-njy rubagydan)
Prolog
Ýene moda girýär rubagy ýazmak,
Onuň her setiri – bir bagy ýazmak.
Ol şonuň üçinem rubagy borly –
Çar setiri ýazmak – çar bagy ýazmak.
Bir bagdan gelmeli akylyň ysy,
Bir bagdan gelmeli çokulyň ysy,
Gün ysam, Ýer ysam
oňa gatyşyp,
Burnuňy gapmaly nakylyň ysy.
Baý, baý, kyn eken-ow bu käriň Omar.
Akyl, Çokul, Gün, Ýer – dört sany damar.
Dört damary tapyp, tutup bilmeli.
(Birisin tutmakdan habar ber, habar!)
Rubagy ýazýanlar sanagly bolar,
Hemmesi-de ilde soragly bolar.
Gyz setirler – meňzär Agaýunusa,
Erkejik setirler – Görogly bolar.
Rubagy ýazylmaz kapyýa üçin.
Gazetde bir gezek çapyýa üçin.
Eger-de çyn bolsa rubagylygy –
Ýürekde çap bolar bakyýa üçin.

Käbir kapyýalam agsaklap barýar,
Käbir setirlerim towsaklap barýar.
Zyýany ýok. Süri agsaksyz bolmaz.
(Agsaklar iň yzdan syr saklap barýar!)
Dört setir – dört çagam.Hyzmatda bary:
Birinjim Garaja, ikinjim Sary.
Üçünjimiň adyn nädip aýtsamkam?
Öýkelejek bolýar dördünji Çary.
Üçünji setire agtaryp bir at,
Dogulanja güni dakypdym Myrat.
Körpejäm Çaryjyk basdaşlyk edýär:
«Ol myrat berenok. Men berýän myrat!»
Bagrymy garaldýar Gara köşegim,
Gözümi saraldýar Sary köşegim.
Ýöne bir ugruksa, soňun oňarýar
Myratjygym bilen Çary köşegim...

Şol beripdi Baş söýginiň mähnetin...
Nirelere alyp gitdi kysmatyň!
Aglaýan bolsaň-da gülýän bolsaň-da,
Bir ýerlerden ses gelerdi ahbetin!

Megerem bagtlysyň. Oňýansyň mensiz.
Men weli ölýänçäm dem alman sensiz.
Kyrk müň setir goşgy döreden bolsam –
Her harpyň içinde Sensiň, Sensiň, Sensiň...


Ömrüň menzillerden menzile ýetsin.
Men senden öňürti süýneýin sessiz.
Gara habar güni
gara gözüňden
Bir gara ýaş damsa, şol maňa besdir.

Rubagym söýgüden başlandy şeýdip.
Indi munuň-yzy giderkä nädip?
Dünýäde söýgi kän, haýyr kän, şer kän,
Haram kän, halal kän... Gidiber gädip.

Öňümden çykdy-da, diýdi bir daýhan:
«Wiý, wiý, men-ä size barýardym myhman!»
«Ýör, myhman!» Yzyma hyrra öwrüldim.
Ýol hökmandy. Myhman has beter hökman.

Ýaňyrak bir ýerde gördüm bir toýy.
Arzuwlar aýdyldy goýudan-goýy.
Söz berildi çynar boýly ýigide –
Gepinden utanyp aglap dur boýy.

Daşyndan seretseň – durşuna edep.
Sözi-de, ýüzi-de giden bir mekdep.
Bir minut içine girip bolsady –
Tapmazdyň dünýäde şondan biedep.


Ynha rubagylam düşdüler ýola.
Biri saga çekýar, birisi sola.
Aýby ýok! Hemmesi adam hakdadyr.
Ahyry ählisi üýşer bir dula.

– Goňşy, ugur nirä? – Rektoryň ýanna,
– Hä, okuwa girjek bolýarmy Anna?
– Anna ýatdan çykdy!» Üç sany ýegen
Üç aýlap goş basyp ýatyr eýwanda!
0
Aý geçýär, ýyl geçýär, Üýtgeýär moda!
Oň maşyn modady. Indi – pyýada!
Köçä çykdym. Maşynlylar aňk boldy:
– Hanha pyýada bar! Hanha pyýada!

Bir dostum täzelik buşlady şu gün,
Begenip, gözlerin ýaşlady şu gün.
Diýdi: «Altmyş ýaşa ýeten ýolbaşçym
Çeper kitap okap başlady şu gün!»

Jaý aýdylan sözüň minneti bolmaz.
Gijä galan sözüň gymmaty bolmaz.
Rubagym şu güne hyzmat etmese.
Ertirki güne-de hyzmaty bolmaz.


– Goňşy, bu ses näme! Bu kimiň sesi?
– Şu jaýa täzeräk geleniň sesi.
– Kim ol täze gelen? Goňşym ýylgyrdy:
– Aý, nemeläý... täze geliniň sesi.

Söýýäni gyzlardy, gözlegi goşgy.
Aşygy aýdymdy, myhmany bagşy.
Indi öz gyzlary ýetişdi weli,
Arza ýazýar yşky aýdyma garşy.

Zähmet zehin berýär, zehin hem – häsiýet,
Häsiýet pähim berýär, pähim hem – hormat.
Şol bäşisi seniň doly ömrüňdir,
Birisi ýetmese – gädikdir kysmat.

Beýik Pyragy dek dyzyňa çöküp
Ýazmaklyk hökman däl. Ýaz daga çykyp!
Ýöne Aýa çykaý – şahyr bolmarsyň
Beýik Pyragynyň üstunden böküp.

Sadagaň bolaýyn, pähimli duşman!
Eý, owunjak duşman, men senden gorkýan.
Owunjaklar bilen hut özi ýaly
Ownuklaşman
nädip düşünşip borkan?


Ynanypdym dilindäki şyrrylda,
Soň düşündim gözündäki pyrrylda.
Edil görejimiň içine bakyp,
Aldap dur ol. Toba-essagpyralla!

Dünýäniň ýüzünde uly zat – ygrar.
Ygraryn ýuwdana doňuzam gargar.
Doňuza gargadyp ýaşap ýörenden,
Ony ýuwdan günüm, ölmäge taýýar.
0
Ömrüm – hapalyga hüjümdir meniň.
Ömrüm – tämizlige hajymdyr meniň.
Il günäsin aýtmak zerurdyr weli,
Öz günämem aýtmak borjumdyr meniň.

Syrkaw soramaga gitjekdim şu gün.
Bir bahana tapyp, ýaltandy göwün.
Ynha indem nan symyşlap otyryn,
Nädip ýuwdup bilýäň? Düwün, eý, düwün!

Gahar – zalym. Ogla bir şarpyk çaldym.
Horkuldap aglady. Duýmadyk boldum.
Şonda ýüregimi diňlän bolsadyň –
Men senden beterräk aglapdym, oglum.


Bir zadyň üstünde yrsarap kä gün,
Biderek agyrtsaň keýwanyň göwnün,
Ol – gahardan ýaňa uklap bilenok,
Sen – gynanyp, uklap bileňok şo gün.

Bu bir durmuş. Munda kän zat bolup dur.
Ýandak gülläp otyr, bägül solup dur.
Saňa akyl berýär iň samsyk adam,
Iň akylly adam akyl alyp dur.

Poema başlamda oňatdy keýpim.
Baş Söýgim bir ýerde basýardy seýkin.
Ýaňy
gök gürlän dek bir habar geldi:
«Onuň ötenine eýýäm iki gün...»

Şobada özümi goýberdim aşak:
«Oňa nädip dözdüň, eý Ajal-peşşap?»
Ol diýdi: «Gelinmi, şahyrmy, gyzmy –
Meň üçin çigit dek tapawudy ýok!»

Şo ýerden ylgadym mazara garşy.
Şabyrdap ýagýardy gök maýyň ýagşy.
«Taýsaň-da ylgaber! – diýdim özüme –
Taýsaň ýagşy, ölseň ondanam ýagşy...»
0

Alnym bilen öpdüm mazaryň üstün.
Gum saralyp ýatyr misli bir possun.
Ýerden owaz çykdy: «Eý, yşkyň ogly,
Indi ýanma, öňki ýananyň besdir!...»

Rubagylam, sizi batyrdym gama.
Söýgüden başlapdym, çümdürdim Guma.
DURMUŞ DOWAM EDÝÄR, gözýaşyň süpür,
Häzir ýer üstünden gideli öňe.
0
Eneň bilen bir keşigi dartyp git,
Ataň bilen bir ädigi ýyrtyp git.
Olar düýşüňde-de buýursa ýumuş,
Zöwwe turup, şo tarapa ýortup git.

Bir ýoldaşym üçin aýaman wagt,
Gözlerimi satyp äberdim bagt.
Emma gözüm satyp kömek edenim
Ertir bir sag boly bermedi mugt.

Birowaç işiňi etmäge rowaç,
Biri boýun satyp gözlese alaç,
Iş bitirse – bir «sag bola» mätäçdir,
Bitirmese – on bäş «sag bola» mätäç.


Bir rubagy ýazdym. Oňat gordüler.
Bahasyn bir gyzdan gymmat gördüler.
Gazetleň birine getirdim weli,
Her setirne ýarym manat berdiler.

Sen näme nebsiňe topulýaň eýýäm?
Bäş rubagy ýazyp, hopugýaň eýýäm?
Gaýtmyşym diý! Gara nebsiňi unut!
Bir köpük almanam ýazypdyr Haýýam.

Rubagy diýen zat köp dürli başdyr –
Bahardyr, Tomusdyr, Güýzdür hem Gyşdyr.
Yssysy, salkyny, sowgy bolmasa,
Owadan bolsa-da şol setir boşdur.

Bir rubagy okap bir Hökmürowan,
Berenmiş diýýärler şeýle bir perman:
«Şahyr sallah bolsa – gyzym şonuňky,
Ýogsa-da bar malym başyna gurban!»

Bir rubagy okap ýene bir Häkim,
Berenmiş diýýärler başga bir höküm:
«Ýazan merhum bolsa – gabryny otlaň,
Gezip ýören bolsa – gözüni çekiň!»


Diýsek-de: «Her kimiň öz bagy bolar»
Beýik rubagyçy – Pyragy bolar.
Üçünji setirin dördünji etseň –
Köp goşgusy ajap rubagy bolar:
«Magtymguly, köňle gaýgy getirme,
Bu bir iş wagtydyr, özüň ýitirme.
Jahan giňdir, çendan bilen-de bardyr,
Sözüm diňlän ýok diýp, ümsüm oturma...»

Däldir rubagy bir ýerden gelen.
Ol meniň ilimiň ganyna siňen.
Gadym atalarmyz, babalarmyz-da
Hüwdülenipdirler rubagy bilen:
«Allan, allan edeýin.
Baga sallan edeýin,
Bagyň gyzyl gülüni
Saňa gurban edeýin...»
Rubagy diýmeklik – ýer çörek diýmek.
Dört ýylda bişirdim kyrk sany çörek.
Ony bişirmek hem hyllalla weli,
Çeýnäp iýmegi-de başarmak gerek.
Soňlama
Komsomol salamyn ýollap «Ýaşkoma»,
Sorapdym bir mahal: «Poema näme?»
Bir edebi işgär ýazypdy jogap:
«Kyrk kuplete ýetse, şodur poema!»

Ynha kyrk kupledim tamama geldi.
Al «Ýaşkomum»: täze poema geldi.
Hoş, Garajam, Sarym,
Myradym, Çarym!..
Beýleki çagalam salama geldi.
Ogul
(Ogul toýundan soň dörän goşgy –
poema)
I
Ogul boldy. Çapyp gitdi çagalar.
«Buşluk!» sözi gapy-gapy aýlandy.
Üç çagany uçrum eden sallançak
Bu gün ýene bir çagalyk agraldy.
Gözjagazyn ýumup ýatyr çagajyk –
Bu dünýäniň ahwalyndan bihabar,
Asmanyňdan, ýaragyndan, urşundan,
Haramyndan, halalyndan bihabar.
Ol diňe enäniň ak süýdün bilýär.
Şondan başga zada ýetenok akly.
Ýöne onuň eýýäm adam ady bar –
Ýaşamaga hakly, iýmäge hakly.
Aglamaga hakly, gülmäge hakly.
Aglaýar çagajyk (bolsa-da erkek!),
Erkekleriň aglamaly däldigin
Bilenok köşejik, bilenok entek.

Häzirlikçe goý, aglasa aglasyn,
Çagalara agy üçin temmi ýok.
Olar oňat düşünýärler bir zada –
Aglamasaň – wah, emme ýok, memme ýok.
II
Bilemok, adyna näme dakdyňyz –
Ajap atlar köpdür, ýene-de köp bor:
Ýöne at dakynmak aňsat-da bolsa,
Olara eýelik etmekde gep bar.
Arslan, Ýolbars diýip at dakdyk bir gün
(Şoňa mynasypdy ekizje oglan).
Ýöne on sekizden ötüp-ötmänkä
Biri tilki boldy, birisi şagal.
Ýene iki çaga at dakdyk bir gün.
Öňkä şükür etdik. Bu onça-da ýok:
Geçi bolup çykdy Serdar dakanmyz,
Batyr dakanymyz towşança-da ýok,
Ikisi-de gaçdy enesin taşlap:
Biri işden gorkdy, biri okuwdan
Birisi mäläp ýör Sibirde gagşap,
Beýlekisem agaç çapýar tokaýdan.
Onsoň iki gyza at dakdyk bir gün.
Ikisi-de çykdy adyndan arzan:
Misden arzan çykdy Merjen dakanmyz,
Altyn hem – bir gujak odundan arzan.
Dakyň çagaňyza iň ajap ady,
Seçiň-saýlaň täzesinden täzesin.
Ýöne çagamyzy at bezäp bilmez,
Goý, çagamyz öz adyny bezesin...

III
Ogul boldy. Çapyp gitdi çagalar,
«Buşluk!» sözi gapy-gapy aýlandy.
Üç çagany uçrum eden sallançak
Bu gün ýene üç müň gram agraldy.
Gramlar toplanyp, ulaşsyn puta.
Dag dek eginlerne ýetmesin ýorgan.
Ýöne weli, näçe ulaldygyça,
Watanyň gerşine düşmesin agram.
Il-günüň boýnuna hopba bolmasyn,
Il-gününi etsin boýnuna hopba.
Özi hakda iki sagat oýlansa,
On sagat oýlansyn il-güni hakda.
Gözüniň üstünde baýdak edinsin
Enäniň, atanyň mukaddesligin.
(Olar ölüm bilen deň görermişin
Gyz haýasyzlygyn,
Ogul pesligin).
Säher turup, ilki atasyn görüp,
Onsoň garaždaky atyny görsün.
Eneden, atadan ak pata alyp,
Atynyň suwuny, otuny bersin.
Ine onsoň uçsun kanala tarap,
Saçlary ykjasyn iýul ýeline.
(Atanyň pendini alan goç ogul
Asla düşmezmişin GAI-iň eline).
Gözjagazyn ýumup ýatyr çagajyk.
WAI-sinden, GAI-syndan bihabar.

-yndan, -inden,
Waziginden, gaýrysyndan bihabar.
Ýylgyrypjyk, dymyp ýatyr oglanjyk,
Gürrüňe, gybata goşulanok ol.
Özüni huwwalap, emdirip ýatan
Enäň diline-de düşünenok ol.
Zyýany ýok, bu gün düşünmese-de,
Ulalar, ýetişer, düşüner ertir.
Ýöne ol ertirem düşünmän dursa,
Ine, şol geň zatlaň üstünden getir.
Özüni döreden enesi bilen
Gepleşäýse terjimeçi arkaly –
(Men şeýle zatlaryň birine duşdum!
Ine gorkjak bolsak şondan gorkaly!)

...Meýmiräpjik myrlap ýatyr bäbejik,
Habary ýok süýşüp gelen obadan.
Bihabar ol reýhstaga gol çekip,
Segsen ýaşda çowluk gören babadan.
Sallançakda uklap ýatyr çagajyk,
Bady gaçan sallançakdan bihabar.
Içki jaýa ylgap giden eneden,
Ýasalmaly müň saçakdan bihabar.
Birdenkä-de «jäk-jäk» edip oýandy,
Gujakdan-gujaga geçdi aglajyk.
Diňe ene ysyn agtarýan ýaly,
Mälemesin bes etmedi owlajyk.

Onýança-da ýüpek gabak gaýtarma
Sozlup çykyp ýüz sonanyň içinden,
Gujagyna göterdi-de bäbegi,
Birje gezek sypalady saçyndan.
Şo bada-da tapba sesi kesildi.
Del gujakda rahat tapdy çagajyk.
(Gujaklaň gowsuny tanýan ekeniň,
Aý bäbejik – eý jögüjik, jögüjik!)
Barha göterilýär toýuň şowhuny.
Açylýar şampanlar. Bugarýar saçak.
Tarypçylar – bir-birinden göçgünli,
Gybatçylar – bir-birinden owunjak.
Her haýsy özüniň agramna görä
Guwanýa, ýaňraýa, öwünýä, gülýä.
Gerşin tutup, hemmesini diňläp dur
Hem gazaply
hemem arkaly Dünýä!
Ol Dünýä her kime bir ömür berýär,
Şol ömri synagdan geçirýär onsoň.
(Käte diri wagtyň ölä meňzedýär,
Kä dirä öwürýär merhumam bolsaň).
...Sallançakda gülüp ýatyr çagajyk,
Ýaman zatdan, ýagşy zatdan bihabar.
Gapdalynda gülüp duran göripden,
Ýalan tostdan, galp şöhratdan bihabar.
Ýumrujagyn düwdi birden bäbejik,
Beýläk itdi agzyndaky emmesin.
Arkaýynja emiber sen emmäňi,
Düzederis ýaman zatlaň hemmesin.

O zatlaryň günäkäri özümiz,
Entek seniň çigit ýaly çirkiň ýok.
Hakyň bardyr ýumrujagyň düwmäge,
Ýöne entek göreşmäge hakyň ýok.
Ýürejigiň polat ýaly berkesin,
Döşleriň-de pes bolmasyn gapakdan.
Gürlän wagtyň – il aňk bolsun agzyňa,
Ýörän wagtyň – uçgun çyksyn toprakdan.
Ine onsoň Ýalan bilen Ýamanyň
Aýagyna bile gurarys gapan.
Gaplaň dakjakmyşlar seniň adyňa...
Bu – olaň öz işi, Ýolbarsmy, Gaplaň.
Haýsy bolanda-da tapawudy ýok.
Şony isleýändir at dakan adam.
Ýöne Seniň adyň Aýy hem bolsa,
Adyňdan öňürti adam bol,
Adam!
Täze ýyl arzuwlary

Ýagyşyň ýagmagy başarşy ýaly,
Aý, Günüň dogmagy başarşy ýaly,
Derýalaň akmagy başarşy ýaly,
Ýyldyrymyň çakmagy başarşy ýaly,
Biziň hem (bolsak-da haýsy hünärde!)
Ýagmagmyz,
Akmagmyz,
Çakmagmyz gerek.

...Köçe suwlaýanlar ýuwsun köçäni
Her gün iki gezek.
Belki, üç gezek.

Jaý gurýan adamlar
döwletiň beren
Ähli çüýün, reňkin, hekin, sementin
Şol jaýa siňdirsin. Birje gramyn
Ne-hä artyk goýsun, ne-de kemeltsin.

Zat satýan adamlar
döwletiň beren
Matasyn, eşigin, çäýnek, çemçesin
Magazinde satsyn, ýaşigi bilen
Jygyllygyň, howlusyna göçmesin.
Nebis diýilýän zat çenden geçmesin,
Geçse –
ýuwutjak ol bogaz düýäni.
Men bir magaziniň müdirin bilýän,
Bogaz düýäni däl, bogaz dünýäni
Ýuwutmaga taýyn. Elleri ýetse –
Aýy hem goparyp, bazarda satjak.
Halal zähmet bilen gabarsyn gapjyk,
Halal nygmat bilen bugarsyn saçak.

«Žiguli»
jüýje dek kopelip barýar –
Kelpeziň ölümi, akyllyň bagty.
Sowulyň, ýene-de bir kelpez gelýär.
Işi gyssag borly saklamaň ýigdi.
0
Onýança maňlaýy betona degdi.
Üç çagaly maral ýas tutdy ertir...
Maşyn artdygyça – paýhas köpelsin.
Maşyn artdygyça –
Artmasyn ýetim.

Täze ýyl
dogulsyn müňläp ogullar,
Dogulsyn, dogulsyn,
Has köp dogulsyn.
Ýöne kiçi-girim ogullar däl-de,
Hemmesi-de goçak ogullar bolsun.
Munça goçak ogul sygarmy dünýä?
(Meger, bu arzuwym juda çökderdir)
Goç ogullar üçin ýer darlyk etmez,
Dünýä sygmaýanlar owunjaklardyr.

Bir zalym kesel bar.
Adyn tutmaýyn.
Ýok bolsun dünýäden şol zalym Kesel!
Ol hakda etmäýin artykmaç gürrüň –
Gürrüň etsem, müňläp ýaralar erser.
Onuň garşysyna ne tankyt gerek,
Ne-de goşgy gerek, ne-de bir gürrüň.
Diňe derman gerek. Olam tapylar –
Edil sitromon dek satylar bir gün.

Täze ýyl
şeýle bir lukman ýyl bolsun –
Nesilsiz ojaklar bolsun nesilli.
Önelgesiz enäň, perzentsiz ataň
Çökgün göwünlerne insin teselli.

Namut sallançaklar,
Namut gujaklar,
Tukat öýler bolsun «jagyl-da-jugul».
Enäň her dyzynda bir gyz otursyn
Ataň dyzynda-da şonçarak ogul.

Aýlar, ýyllar şeýdip geçişip barýar.
Ynha ýene bir ýyl gerdene mündi.
Gutardy ýene bir kalendarymyz –
Hiç mahal, hiç mahal dolanmaz indi.
Dünýäde şatlyk-da, hasrat-da ýetik.
Bir adam dogulýar, bir adam ölýär.
Ömür hem, Ölüm hem çalşykly çemçe.
Gije gelinýär-de,
Gündiz gidilýär.
Dünýä aglap inýäs.
Gidemizde-de
Ýene agy bilen ugratsyn il-gün.
(Täze ýylyň gözel bosagasynda
Neçün ölüm hakda oýlandyň, göwün!)

Bu gün şatlyk gerek, bu gün saz gerek.
Şowhun, gülki gerek. Ýaşasyn gülki!
Äleme ineňde adam diýen zat
Bir uly gülküden döränmiş ilki.
Mydam ganymyzda at çapsyn gülki.
Gülkä düşünýänleň artsyn hasaby.
Gülkä gülüp,
aga aglap bilmese –
Geýim dek kirlärmiş adam ynsaby.

0
Ullakan stolmy,
Kiçijik stol,
Uly stanokmy,
Kiçi stanok –
Haýsynyň, başynda zähmet çeksek-de,
Dünýäde bir postdan ýokary post ýok –
Adamkärçilikden ýokary post ýok.
Şol –
şu günüň, ertäň iň uly posty.
Kimde-kim şol posta mynasyp bolsa –
Hem özüniň
hem-de iliniň dosty.
Miras bolup geçsin nesilden nesle
Adamkärçiligmiz, ýagşy gylygmyz.
(Şu günki ýaşlygmyz bisüwit geçse –
Biweç bor ertirki ýaşulylygmyz).

Göründi Hil atly bäşýyllygymyz.
Gülletsin ol, has-da gülletsin ili.
Iň ýokary sorta mynasyp bolsun
Hem Harydyň
hemem Ynsabyň hili.
Ol ikisi – biri-birine bagly.
Ynsap mürrük bolsa, Harydam mürrük
Täze ýyl arzuwym: zähmet adamsy
Mürrük ynsap bilen bolmasyn şärik.


Bir mahalky uly batyrçylyga
Bu gün talaňçylyk diýip-de bolar.
Bir mahalky uly dogruçyllyga
Bu gün ýalançylyk diýip-de bolar.
Batyrçylyk bilen dogruçyllyga
Döwür berýär käte täze bir many.
Bu gün iň ullakan gahrymançylyk
Gorap saklamaly ynsan ynsany.
Ömrüme pent
Şahyr! Şahyrlygyň çyn bolýan bolsa,
Sönüp, ýanyp, ýene sönüp, ýanyp git.
Ynsanlyk ýazgydyň çuň bolýan bolsa,
Gara ýere çümüp,
çykyp,
çümüp git.
Hem akyl ber, hem iliňden akyl al.
Kitapdan däl, gara ýerden nakyl al.
Alan zadyň demiň bilen ýakyp al,
Soň ýene-de ýeriň süýdün emip git.
Dag ýoluna, çöl ýoluna belet bol,
Dag ýolunda – çat açmaýan polat bol.
Çöl ýolunda – tirkeş-tirkeş bulut bol.
Teşne görseň, dodagyna damyp git.
Ýol agyrdyr: müň ýanylar, öçüler.
Bagtly ýollar kynlyk bilen geçiler.

Ýel ygyna şaglap gitse geçiler,
Sen öküz dek
ýele garşy yňyp git.
Bagt paýlansa üç baýlygy ilki al:
Ylgap baryp saglyk bilen erki al.
Ýany bilen çuwal-çuwal gülki al,
Soň tapylar, galan zady zyňyp git.
Dost paýlansa «Äber!» diýip gyssanma,
Alaňdan soň – gysgaltma hem gysgalma.
Dileg etse –
gözlerňi hem gysganma,
Birin ber-de,
biri bilen oňup git.
Ha çaryk geý,
Ha çokaý geý,
Telpek geý –
Parhy ýokdur: geýseň bolar erkek deý.
Ýöne weli şypbyldama çepek deý.
Aýna gonçly ädik ýaly doňup git.
Sorasaň aýdaýyn kyýamat nedir?
Erkekler ownasa – kyýamat şodur.
Her başy telpeklä goýmagyn gadyr.
Bäş telpegi
bir gyňaja daňyp git.
Gözelligi
sor bagryňa, öýkenňe.
Söýülseň söý, söýulmeseň süýkenme.
Söýgi hem goşgudyr! Kişä öýkünme,
Öz möhrüňi, öz közüňi goýup git.

Ýeňip ýaşa: ahyrda ýeň, başda ýeň,
Tomusda ýeň, ýazda, güýzde, gyşda ýeň.
Söýgiňde ýeň, gaýgyňda ýeň, işde ýeň –
Bir
oguldan
ýeňilip hem ýeňip git.
Ýeňsin ogul
dil bilen däl, iş bilen,
Seňkä görä has ýitiräk huş bilen.
Aýak däl-de, parasatly baş bilen
Ýeňse ogul –
gözüň rahat ýumup git.
Gözüň sürtüp merhum enäň alnyna,
Bir aglapdyň. Indi beri aglama:
Öz balaňy eliň bilen jaýlama,
Nobatyňda mele ýere sümüp git.
Dünýä gelmegiň-de
nobaty ýagşy,
Ýene ölmegiň-de
nobaty ýagşy.
Men diňe bir zatda nobata garşy:
Dost öýünde islän çagyň gonup git.
Başarsaň – köplügiň içine garyş,
Tanyşdan dost tutun, ýatlardan – tanyş.
«Žiguliň» içinden gözleme durmuş,
Köplük bilen awtobusa münüp git.
Köpelsin öýüňde ýürekdeş myhman –
Ýary işçi bolsun, ýarysy daýhan.
Elbetde, alymam, şahyram hökman.
Üýşüp, çaşyp,
çar tarapa eňip git.

Şeýle dostlar bilen gezseň birsellem –
Ýetersiň iň uly matlaba çenlem.
Gadamyň giňden ur!
Entekler ellem
Hol öňde-le... Ýaş hakynda dymyp git.
Haly wagtyň meňzemegin kilime,
Diri wagtyň gyssanmagyn ölüme.
Öçen wagtyň öýkünmegin çilime –
Içi közli ojar ýaly sönüp git.
Ýene bir söz (magtanmak däl, öwüt däl):
Mazaryma daş oturtmak sargyt däl.
Mele ýeriň astynda-da daş gyt däl,
Bakylyk şol:
Şol daşlara siňip git.
Hanhajykka
Ýatlananda geljek günler,
Ýada düşdi geçen günler.
(Hanhajykka!
Hanhajykka!
Salgy berer tejenliler...)
...Şüdügärden gidip barýan.
Öňümden bir oba çykýa.
– Nirde, mama, pylan oba?
– Hanhajykka!
Hanhajykka!
Büdresem-de gidip barýan.
Çykýar derýa, çykýar guýy.
Ajy, süýji salkymlardan
Dolup otyr derýaň boýy.

Gol uzadýar gawun, garpyz.
Yza dartýar gyzgan, syrkyn.
(Biri göýä borjun üzýär,
Biri alýar köne hakyn!)
Gidip barýan jeňňellikden.
Öňümden bir baba çykýa.
– Uzakmydyr pylan menzil?
– Uzak nire! Hanhajykka!
Ne şähere düşýär gözüm,
Ne-de oba, ne-de köprä.
Käte dilim bala degýär,
Käte degýär ajy kekrä.
Ýa garrylaň gözlerine
Çöp atdymy ümür, salgym?
Belki, ýaşlyk berip biler
Alys ýoluň, dogry salgyn.
Süriň ýanda çopan gyzy
Tirt berip dur arryk tokla.
– Pylan menzil daşmy, uýam?
– Hanhajykka! Hanhajykka!
Bir ýanynda gara telpek,
Bir ýanynda jotda çakgy,
Gök toraňňyň saýasynda
Uklap ýatyr goja sakçy.
Bir tarapda topar çaga
Garpyz ýolýar (sakçy ýokka!).
Öňki sorag. Öňki jogap:
– Wiçjik, wiçjik,
Hanhajykka!

...Henizlerem gidip barýan
Ogar-ogar, togar-togar.
Kä öňümden bürgüt çykýar,
Käte çykýar tilki, şagal.
Gözlerime gonup ary,
Aýagymdan çybyn çakýa.
Emma öňe gitmek hezil
Wyždanyň päk, kalbyň akka.
Ýollar uzak, menzil agyr.
Agyr...
Ýöne
Hanhajykka!
Özüme
On üçmi
Ýa on dört ýaşap,
Çepek geýip, ile çykdyň.
Galamyňy dula taşlap,
Çep gulakly pile çykdyň.
Ataň öldi. Towlanmadyň.
Möňňürmediň. Togalanmadyň.
(Ýa-da juda oglanmydyň?
Ne sebäpden beýle çykdyň?
Aga ýitdi, ata öldi,
(Gezermikäň hülli-hülli!)
Ýöne Seniň bagtyň geldi –
Eneň bilen ýola çykdyň.

Kabul etdi agras Tejen,
Bugdaýlary goňras Tejen.
Burugsa, burugsat, Tejen.
Bir ot gözläp, seýle çykdym.
Alym Tejen oda derek
Berdi ot dek bugdaýorak...
Dabanlaryň darak-darak,
Sagdan orduň, sola çykdyň.
Ýer ýüzüni bugdaý edip,
Her dessesin bogdak edip,
Bogdagyny baýdak edip,
Ýeňiş üçin ýola çykdyň.
Gazdyň gazy, çyzdyň goşgy.
Ýesir etdi gyzlaň yşgy.
Haýsyn görseň –
şol hem ýagşy.
Bir täsinje
Owlajykdyň.
Mälediň sen, mälediň sen
Birin hasam haladyň sen.
Barmy puluň, haladyň seň?
Ýokdy. Derrew nola çykdyň.
Başky Söýgiň ýykdy aldap.
Böküp turduň... Bolduň soldat.
Gaýdyp geldiň.
Dostlaň goldap,
Bir gözeli dula çekdiň.
0
...Sapak berdi alym, hatdat.
Öýüň kitap, ýüküň kitap,
Gündiz ýanyp, gije tütäp,
Şahyr bolduň,
«molla» çykdyň.
Iller saňa diýdi şahyr.
Azda-kände adyň zahyr...
Diri wagtyň bolma pahyr,
Çyksaň
lowlap
ile çykgyn!
Şahyrlyk bir jaňly kerwen.
(Ýolda diňlen, öýde diňlen!)
Diňlenmeseň
ýene derrew
Çep gulakly pile çykgyn...
Şahyryň gözi
Illeriň gözünden üýtgeşik däldir
Şahyryň gözi.
Edil seňki ýaly Ak, Gara köldür
Şahyryň gözi.
Emma şol Gara, Ak sereden çagy,
Has ýagşy saýgarar garany, agy.
Gözüň aňrysyndan aňşyrar çygy
Şahyryň gözi.
Gözüniň içinden bagry sereder,
Bagrynyň içinden şygry sereder.

Hiç haçan sapajak-supajak etmez –
Görejiň içine dogry sereder
Şahyryň gözi.
Görejiň içinden ýüregňi görer,
Halal, haram iýen çöregňi görer.
Garaz, özi üçin geregni görer
Şahyryň gözi.
Şeýle seretmegi başarmadymy –
Däldir ol
Şahyryň gözi.
Pursatlar
Kämahal şeýle bir gepläsim gelýär,
Küýseýän şeýlekin hemsyrdaş adam –
Dyzba-dyz oturyp şol adam bilen,
Geçmiş elipbiýin hetjikläp «A»-dan,
«Ýa» harpyna çenli çözläsim gelýär.
Isle zenan adam, isle-de erkek –
Sözledesim gelýär,
Sözläsim gelýär.
Emma beýle döwlet
Duşdumy entek?
Iň bagtly günümde duşupdy biri.
Sözläpdim, diňläpdim. Giňäpdi göwün.
Işimem şowludy, ýüzümem ýagty,
Ýüregmiň urşy-da başgady şo gün...
Kämahal şeýle bir dymasym gelýär.
Ne adam küýseýän, ne-de bir gürrüň.

Dyzba-dyz oturyp öz-özüm bilen,
Gaýgym,
söýgim,
ömrüm,
aladam,
döwrüm.
Hakynda gürrüňler edesim gelýär.
Özümden özgäni küýsänok ýürek.
...Häp-häzir nähili? Häzirem şeýle.
Diňe özüm bilen
Gepleşmek gerek.
Bergi
Bu dünýäden ýagşy adam ötende –
Gyýylýaryn bir ýyldyzyň ýitenne.
Ýitýär ýaş ýyldyzlar, garry ýyldyzlar.
Iň gerek ýyldyzlar,
Saýry ýyldyzlar.
Tirkeşip, tirkeşip, ýitýärler olar.
Arzuwlary bilen ötýärler olar.
Biz diriler bolsa hasrata çümüp,
Olaryň jesedin gaýdýarys gömüp.
Şo mahal
diňe bir jeset gömulmän.
Tonnalap, tonnalap arzuw gömülýär.
Bu gün gyýylýaryn
Ýene bir zada:
Olar bilen dem alyp bir dünýade,
Görsem-de jahanyň gündiz-gijesin,
Içsem-de durmuşyň ajy-süýjüsin,

Ýüregimde ýatan söýgimiň baryn
Olara dirikä gowşurmandyryn.
Olar çuň söýgimi bilmän gidipdir.
Iň uly algysyn alman gidipdir.
Ýatyr ýüregimde ummasyz söýgi,
Ony ýyl geçdikçe götermek görgi.
Sebäbi meňki däl, başgaňky olar.
Gowuşmaly kalba, gowuşmandyrlar.
Gerşimde birgiden
Amanat ýük bar.
Men – ölä bergidar,
Howply günäkär.
Wesýetler boýunça
Çagakak «Aglamak utanç!» diýdiler.
Jahylkak «Aldamak utanç!» diýdiler.
Şeýdip endik etdik aglamazlyga.
Şeýdip endik etdik aldamazlyga.
Diýdiler: «Köplükde gägirmek aýyp».
Diýdiler: «Köçede sygyrmak aýyp».
Diýdiler: «Meýlisde geçmäkäň töre,
Hakyň barmy? Törüň özünden sora!»
Ýene-de diýdiler: «Ulalyp ýaşyň,
Garaja gyl bilen basyrlar döşüň».
«Döşüňe bitýänçä şol gyl – diýdiler.
Günäňi geçerler, ogul!» diýdiler.
«Döşüňe bitensoň şol gyl – diýdiler,
Döşüňe mynasyp bolgul!» diýdiler.
Diýdiler: «Dünýäde nämedir gyt zat?»
Üç gezek diýdiler: «Ussat! Ussat! Ussat!»

«Näçe gyt bolsa-da ussat – diýdiler,
Çyn şägirt
ondanam gyt zat!» diýdiler.
«Öwrenip ilkinji harpy – diýdiler,
Gomalar şägirdiň galpy!» diýdiler.
«Galp şägirtden boluň hüşgär!»
«Emer-de,
emjegňi dişlär!» diýdiler.
Ýene-de diýdiler: «Ulamy-kiçä,
Öljegňi bilseň-de, ýalbarma kişä!»
«Diňe bir adama ýalbar!» diýdiler.
Onuňam adyna dilber diýdiler.
«Aýyp däl näzini çekmek – diýdiler,
Näzden ýüzün sowan – akmak!» diýdiler.
«Ýene iki merde ýalbarmak bolar –
Diýdiler – ene hem atadyr olar».
«Ataňa ýalbarsaň – galkynar ruhy».
«Eneňe ýalbarsaň – kemeler ahy»,
«Kim etse şolara tagzym – diýdiler,
Işi rowaç, ýaşy uzyn!» diýdiler.
...Ene kän edepleň tutdular adyn.
Diýdiler: «Gabanma özgäň şöhratyn!»
«Gabanma zehiniň ezelligini!»
«Gabanma öz joraň gözelligini!»
«Gabanma öz äriň gerçekligini!»
«Gabanma öz gelniň alçaklygyny!.
Ne näzlerin, ne-de sözlerin gaban,
Diňe oýnaklatsa...
gözlerin gaban!»
Diýdiler: «Erkekden belentdir aýal!»
«O nämüçin?» diýip berdiler sowal.

Jogabyn berdiler: «Gutaryp ömrüň,
Ýagty dünýä bilen hoşlaşsaň bir gün –
Aýal
är ojagyn saklar – diýdiler,
Söýgiňi müň kerem haklar!» diýdiler.
«Çagalaryn iýdir, geýdir – diýdiler,
Şeýdip ýaş ömrüni köýdir!» diýdiler.
«Emma beýdip bilmez erkek – diýdiler,
Bu babatda pesdir entek!» diýdiler.
«Altmyşdan, ýetmişden geçse-de saly,
Gözlerin ýumdumy eziz aýaly –
Ýatdan çykyp wepa, ygrar – diýdiler,
Ikinjiň gözlegne ylgar!» diýdiler.
...Diýdiler, diýdiler, diýdiler kän zat.
Käbirisi aňsat. Köpüsi kyn zat.
Aňsadyn – hemmeler başar – diýdiler,
Kynyn başarmakda iş bar – diýdiler.
Kyn hem bolsa,
Şudur wesýet – diýdiler.
Diňe kyn zat –
Şol mukaddes! – diýdiler.
***
Gum hem özi üçin hasyl berenok,
Suw hem özi üçin berenok tagty.
Bulut hem öz-özün ýuwundyranok,
Gün hem özi üçin saçanok ýagty.
Hemmesiniň aladasy-gaýgysy –
Biri-biriniň bagty.
Hemmesi-de biri-birine aşyk.
Birisi suw berýär, beýlekisi nur.

Birisi gül açsa, beýleki joşup
Gülleriň üstünden seçelenip dur.
Birisi süpürse ýapragyň çygyn,
Beýleki şol çygdan ýasaýar bulut.
Ýene-de şol çygdan ýasalan bulut.
Dagdan aşak inýär bir derýa bolup.
Ýene-de derýadan döreýär bulut.
Ýene-de buludy ýaýradýar şemal.
Şeýdibem hemmesi bir hemra bolup,
Biri-birisine berýärler kemal.
Elmydama al sen şolardan mysal,
Hem mydama bol sen şolara mysal,
Ynsan.
Ýene men adam
Käteler begenýän ujypsyz zada,
Käte-de gyýylýan şonçajyga men...
Şu gün gabat geldim köçäň ugrunda
Ýolunyp oklanan gunçajyga men.
Gyssagly barýardym. Wagtym çäklidi.
Emma köz basan dek egildim aşak.
«Gunçajyk, kim Seni bagyňdan ýoldy?
Kim Seni har etdi köçede taşlap?»
Gunçajyk uludan aldy-da demin,
Aýamyň içinde ýylgyrdy sessiz...
Maňa şondan artyk sag bol gerek däl.
Şo sag bol besdir.

...Käteler begenýän ujypsyz zada.
Käte-de gynanýan şonçajyga men.
Şu gün gabat geldim köçäň ugrunda.
Ýolunyp oklanan arçajyga men.
Howlugyp barýardym. Elim goşludy.
Ýaltandym. Egilip bilmedim aşak.
Ýöne öz içimden gargynyp geçdim:
«Seni köçä oklan niçiksi peşşap?»
Arçajyk uludan aldy-da demin,
Yzymdan seredip, gyňraldy sessiz...
Maňa şondan artyk jeza gerek däl
Şo jeza besdir.
Bäş ädim ätdim-de, yzyma serpdim.
Goşum ýere oklap, egildim aşak.
Tozanyn üfledim, goltugma saldym
Gökje maňlaýyndan üç gezek ogşap.
Arça ne ýylgyrdy,
Ne-de gyňraldy.
Emma goltugymy ýylatdy sessiz.
Ýazygym geçildi. Ýene men adam.
Şo bagtym besdir.
Kök
Şahyr Baýram Jütdiýewe
Topragyň üsti durşuna agaç.
Topragyň asty eriş-de-argaç.
Ýüz dürli kökler eýläk-de-beýläk.
Emma bir-birin edenok heläk.

Birek-birege ýapyşýar olar.
Aşyklar kimin öpüşýär olar.
Öpüşdigiçe çuňlaşýar kökler.
(Islän çuňlugna ýetip biljekler!)
Çuňlaşdygyça olaryň köki,
Köpelip barýar omzunyň ýüki.
Omzunyň ýüki boldugyça köp –
Ýeriň keýpi kök,
Köküň
keýpi kök...
***
Köçämizden geçip barýar adamlar.
Käbiri şadyýan, käbiri gamgyn.
Nämüçin şadyýan? Nämüçin gamgyn?
Bilesiň gelse-de, soramasy kyn.
Asyl, sorap ýörmek gerekmikä bir?
Kişiň gizlin syry nämäňe derkar?
Dogmak bar, ölmek bar...
Ýöne dünýäde
Näçe diýseň başga sebäpler-de bar.
Köçämizden geçip barýar adamlar.
Käbiri şadyýan, käbiri gamgyn.
Emma şat gamlanyp,
gamly şatlanyp –
Tersine bolmaly bolmagam mümkin.

Bar, sen sebäbini sorapmyşyňam,
Bar, bilipmişiňem. Näm etjek onsoň?
Ýok, sen bilmelisiň etjek zadyňy,
Bilmelisiň şahyr bolmakçy bolsaň.
Sary gapy
Bir akja jaý otyr. Işigi hapa.
Kagyzmy, esgimi... giden bir depe.
Güýzüň, ýapraklary ýatyrlar üýşüp,
«Kim bizi süpirkä, ýygnarka?» diýşip.
...Öňler beýle däldi bu sary gapy.
Görküňe hyrydar ederdi köpi.
Äpişgäň öňünde gara gaş gelin,
Sähere ogşadyp çermelen elin,
Ýuwardy aýnany, süpürdi ýeri.
Bir gyza degjekdi alkymnyň deri.
Lowur, lowur, lowur... ýanardy Güne.
...Ertesi işiňe ugrarsyň ýene.
Ýene-de şeýledir: gara gaş gelin
Sähere ogşadyp ýörendir elin.
Diýersiň bu gelni öpmäge doglan
Bir-ä säher,
birem säher dek oglan...»
Şu pikir kelläňe gelerem welin,
Göýä seň içiňi okaýan kimin
0
Görüner işikde säher dek oglan.
Diýersiň: «Eý, dogan, bagtyňa guwan!
...Ýyllaryň guýrugna aslyşyp ýyllar,
Bulut dek tirkeşip göçer pasyllar.
Geçer otuz bahar, şonça-da tomus.
Henizlerem akdyr gundaglyk kamys.
Henizlerem boşdur ýüpek sallançak...
Altmyş ýyl lowurdan
keteni baýdak
Perzentsiz çalaryp, ýykylar bir gün,
Guçar gara ýeri garagöz gelin.
...Bu işde kömege ejizdir şahyr.
Ol diňe öz borjun amala aşyr.
Käte säher bilen, käte-de öýlän,
Şol jaýyň öňünde ýaňlanar salam.
Ony garşy alar täk galan goja...
Ýene ýyly ýaýrar çoýundan peçe.
Azajyk nurlanar çöken ýaňaklar...
Gapydan ýygnalar sary ýapraklar...

Ýekşenbe säheri
Ukrain satirigi Mariýa Wowçogyn
kitabynyň titulyna bellenen setirler.
Bu niçik säher?
Bu niçik kitap?
Bir okan ýerim
Üç sapar okap,
Düşünip bilmän,
Agdarýan yza.
Nätdigiň boldy,
Mariýa daýza?
Seniň kitabyň
Okamda öňler,
Bolardy gaýgym
Agdarda-düňder.
Gaýgyň deregin
Tutardy şatlyk...
Häzir-ä, näme,
Dünýä abatlyk.
Aman-esenlik
Goňşy-golamlar
Gitdi ölenler,
Saglyk – galanlar.
Çykdym eýwana
Bakdym aşaga.
...Aglapjyk otyr
Ýetimje çaga.

Şojagaz çaga
Goýýança sesin,
Ne gulak ümsüm,
Ne ýürek ümsüm,
Azajyk garaş,
Mariýa daýza.
Kemputjyk bereýin
Ojagaz gyza...
Diňsin gyzjagaz.
Okaryn onsoň...
Düşünýäňsiň-le
Sen ene bolsaň...
Gamsyz goşgy
Göterildi şu gün göwnümiň yşgy.
«Gel, ýazaýyn – diýdim –
Gamsyzja goşgy...»
Kömelek agtaryp bir topar çaga,
Dyrmaşýar ýokaryk,
Inýär aşaga...
Ýanýar göreçlerde bigamlyk ody.
Atlary nämekä?
Hökmanmy ady?
Serdarjyk, Ataly, Gurthan, Meretli...
Birisi torbaly,
Biri sebetli.
Çaşýarlar, üýşýärler, bökýärler birden.
Gözleýän zatlaryn tapýarlar ýerden.

Gamsyzja gülküden ýaňlanýar dört ýan.
...Ene-de gykuwlap,
Ylgady Gurthan.
Girdi sebetlere «Gelinkömelek».
Bir däl, üç däl, dört däl,
Näçesi gerek.
Ýerleşdi sebetde bir topar «jora».
Atlary nämekä?
(Tapandan sora!)
...Sowaşdy baýyrlar.
Garaldy iňrik.
Gelýärdi çagalar kömelek gemrip.
Hoşaldy Ataly, Gurthan, Meretli.
Serdarjygmyz weli... boşja sebetli.
Sebede düşen ýük... üçje kömelek.
Birisi goturdy,
Ikisi kelek.
...Gamsyzja goşgyma ýene düşdi gam:
Gije uklamady
Kiçijik adam...
Hemaýat
Ejiz adamlara howandar bolmak
Meniňem borjumdyr,
Seniňem borjuň.
Şol borjuň öňünde ejizlemeseň,
Tä ömrüň ötinçä sylagly borsuň.

Onsoň barypýatan ilogly borsuň.
Ejizi goldasaň il seni goldar.
Iliň goldaýarmy – salkyndyr tomsuň,
Kyrkçilläň buzunda daragtyň güllär.
Her basan ýeriňi ulus-il bellär.
Adyň il içinde bolar soragly,
Bir goja tanşymyň aýdyşy ýaly,
O dünýe, bu dünýe
borsuň sylagly.
O dünýe diýmeklik näme diýmekkän?
Bu sowal üstünde oýlanyp köp ýyl,
Ahyrsoňy şeýle netijä geldim:
Senden ile galjak terbiýe, akyl,
Bilim, paýhas, edep, adamkärçilik,
Ýagşy at, ýagşy söz – şodur o dünýä
Bu dünýä inende ynsan diýen zat
Şeýdip o dünýäsin maksat edinýä.
...Ejiz adamlara howandar bolmak
Onuňam, meniňem, seniňem borjuň.
Emma diňe ejizlere gol berip,
Güýçlini unutsaň,
günäkär borsuň.
Ejiziň ýüregne iki söz bilen
Basyp bolýan bolsa ýitmejek gara,
Güýçliniň ýüregne
ýeke söz bilen
Salyp bolar käte bitmejek ýara.
Ejize delalat,
Güýçlä hemaýat –
Biri-birisinden zerur gylykdyr.
Ejizi goldamak – uly zerurýet.
Güýçlini goldamak gahrymanlykdyr.

Ömrüň manysy
Ýalaňaç dogduň adamzat
Indi saňa don gerek
Magtymguly
Aglap dünýä inýäň adam diýen zat:
Onsoň agyň gülkä garyşan gerek.
Ýöne weli gülkä garyşmak üçin
Ýurt abadan, durmuş çaglaşan gerek.
Kem-kem kämil bolýaň adam diýen zat:
Onsoň sen hanlara jan goşan gerek.
Ýöne welin jana jan goşmak üçin
Bagryň il-gün bilen badaşan gerek.
Käte ejiz bolýaň adam diýen zat:
Şonda gelip derdiň soraşan gerek.
Ýöne weli derdiň soraşmak üçin
Ozal seni dertden goraşan gerek.
Bir gün ýalňyz galýaň adam diýen zat:
Onsoň abraý bilen jaýlaşan gerek.
Ygtyýar bermersiň aglaşmak üçin,
Ýöne biygtyýar aglaşan gerek.
Dost
Adam
adam adyn alaly bäri
Bir ýumrugy – toýly,
Birisi – ýasly.
...Dosty soňky demde hyrkyldap ýatyr.
Edil gapdalynda toý tutýar dosty.

Ýöne weli bu dost
Hakyky dostdy –
Dostunyň ugrunda ýurt söküp bir ýyl,
Toýuny tesdirdi. Melhem gözledi...
Emma şaha-şaha,
şatut dek ogul
Gara kesewi dek süýnüp ýatyrdy.
Peýda berenokdy hiç hili melhem.
Dostuň dosta eden melhemlerinden
Dirilip bilerdi,
Belki, öli hem.
Emma dirä weli şypa ýetmedi:
Bu dünýäde artyp bäş sany ýetim,
Sapagyndan tänen, bäş alma ýaly
Ýaş enäň etegne
gaçjakdy ertir.
Emma Kesel üçin ýetimmi, ýesir –
Tapawudy ýokdy. Bolsaň-da her kim,
Hökmürowandy ol. Sülçüsiz-zatsyz –
Bir madda boýunça
Kesýärdi
Höküm.
...Bu gezek Höküme howlukmady ol.
Pidasyn bir ýyllap oýnady Kesel.
Düýn oňa bir bulgur awy uzatdy,
Bu günem uzatdy
Bir oýmak hesel.
Diýmeli, yzyna tesipdir Kesel.
Guwandy dost-ýarlar. Begendi il gün.
Enesi gülledi misli bir erik,
Aýaly açyldy misli bir bägül.

Toý hakda maslahat gozgaldy şol gün.
Ol diýdi: «Nämüçin şu wagta çenli
Maňa aýtmadyňyz? Men toý küýseýän.
Ataryň gazany! Getiriň gelni!
Toýuň hyzmatyna ýaraman weli,
Sazyn diňlemäge ýarar bu göwün.
Aý, onsoňam, näme... dostumyň toýy...
Belki bir käsejik
Urarsam şo gün...»
Ertesi daň bilen gitdi atbaşy.
Gelin getirildi. Toý gyzdy öýlän.
Tans edip başlady ýigitler, gyzlar...
Gün bolsa... ýaşypdy,
Ýaşypdy eýýäm.
Ýaşsa ýaşybersin. Gün diýilýän zat
Ýaşmak, dogmak üçin dälmidir başda!
Wah, ol şeýle welin,
bu günki Günüň
Ýaşyşy öňküden
Bolmaly başga.
Şol gün bilen
Bile ýaşmalydy ol –
Hoşlaşmalydy ol bu älem bilen.
Ýöne Dost toýuny bozmazlyk üçin
Keseller içinde iň Zalym bilen
Başa-baş söweşe girişipdi ol.
Ýok, ol edenokdy ölümden heder.
Diňe birje zatdan heder edýärdi:
«Toýy bulaşdyrsam,
Il-günüm näder?!

Men diri bolmaly. Diňe diri däl,
Men adam bolmaly. Adamlyk bolsa –
Diňe Wepa bilen Mertlige bagly.
Adamlyk tohumy gutarar ýogsa...»
...Bir howlyň içine syganok ilat.
Deň-ýary düzlüpdir ýabyň boýuna.
Ol bolsa
söweşip ýatan ýerinden
Guwanyp dostunyň uly toýuna,
Gyzlaň gülküsine, bagşyň sazyna
Ýüregniň iň soňky sesin goşýardy.
Daşarda Saz bilen Gülki ýaryşsa,
Öýde Ömür bilen Ýas ýaryşýardy.
Haýsynyň ýeňjegi eýýäm bellidi.
Emma dowam edýär başa-baş söweş.
Göýä Ajal onuň bogazna däl-de,
Ol onuň bogazna münene meňzeş –
Gysýardy ýumrugyn, barha gysýardy.
Ýüzüniň, gözüniň üýtgäpdi persi.
Göýä gurçuk üçin pudalan tuduň
Kellesi ýalydy ýumrugnyň hersi.
Ýatyrdy ol misli telegraf pürsi –
Göýäki diýersiň, uly bir tupan
Ony ýykypdyr-da, emma henizem
Simler işläp ýatyr myhyndan sypman.
Emma etjegini edipdi tupan.
Güýç barha keselden
Asgyn, asgyn, asgyn...
Onýança-da dosty gapydan girdi.
Gyssandy: «Toýuňy sowduňmy, dostum?»
– Hawa, hawa, toýy sag-aman sowduk.

Ýap-ýaňja ugratdym soňky myhmany.
– Onda eliň äber... Toý gutly bolsun!...
Men gitdim...
Hyrk boldy.
Sogruldy jany.
***
Onuň söýýän zady dagda gezmekdi.
Göýä daglar üçin iýnipdi dünýä,
Daglaram oň üçin dünýä iýnipdi.
Dyrmaşar ýörerdi gaýadan gaýa.
Nany goltugynda. Jöwheri bilde.
Tüpeňi elinde. Oky hatarda.
Ýöne ol keýikden ýa guşdan däl-de,
Dagyň çürbaşyndan okun atardy.
Okun atar welin, gaýaň ujundan
Kelle ýaly daşlar atylyp aşak,
Togarlanyp gaýdar. Kätä özi hem
Daş bilen ýaryşyp gaýdar başaşak.
Agyrsynam duýmaz. Süýnüp barar-da,
Mumyýa gözlär ol. Tapaýsa eger,
Ony gyryp alyp jöwheri bilen,
Haltajygna salyp, oba iberer.
Çopanmyň, çolukmyň, syýahatçymyň,
Daýhanmyň, awçymyň – her kimem bolsaň.
«Oba gowşur!» diýip berer goýberer.
Ýolun dowam eder ýene-de onsoň.
00
Kellesin, aýagyn, tirsegin sarap,
Ýene kemerlere dyrmaşar gider.
Kä kişiler oňa «Geň adam» diýse,
«Tüýs samsyk» diýerdi käbir kişiler.
Ol bolsa samsyk diý,
Ha akylly diý –
Parhyna-da däldi. Nä-hä durýardy,
Ne-de diňleýärdi. Daglardan daga
Şol gidip barýardy, gidip barýardy.
Işi juda köpdi. Wagty çäklidi.
Dünýäň gepi bolsa diňlärden kändi.
Ýogsa onuň säginmegem mümkindi,
Diňlemegem mümkindi.
Şaja Batyrowyň ýogalan gününde ýazylan goşgy
Men häzir kapyýa tapyp biljek däl,
Ýürek rahat gerek kapyýa üçin.
Men hazir bogazma dolan gaýgymy
Ýöne ak kagyza geçirip goýjak.
Beýle wagt kapyýa nämä ýaraýar?
Onsoňam, durmuşda Seniň özüň hem
Diňe bir kapyýa gözläp gezmediň,
Sen durmuşdan uly mazmun gözlediň.
Kapyýalar bolsa uly mazmunyň
Gudratyndan ýaňa özi dörýärdi.
Ýaňam Sen agaçdan tribuna münüp,
Halkyňa seredip, dür saçyp durduň,
Indi Sen agaçdan tabyda girip,
Okara gözlerňi ýumup ýatyrsyň.
Tabydyňam äpet öz göwräň ýaly,
Ol tabyda göwräň zordan ýerleşýär.
0
Ynha, häzir şol tabydyň daşynda,
Birimiz buz örýas Seniň daşyňa,
Birimiz gül örýas Seniň daşyňa,
Ýaňy kümüş seçen gara başyňa
Ýüzläp adam, müňläp adam garap dur.
Janyň sagat wagty şunça il bolup,
Seniň saglygyňy goran bolsadyk,
Onda Sen tabydyň içinde bolman,
Tabyt Seniň peçiň içinde bordy.
Ýöne şeýdip goraýmakçy bolsagam,
Sen bize özuňi goratdyrmazdyň.
Ajaýyp adamlaň ykbaly şeýle.
Olar öz saglygyn goratdyrmaýar,
Olar iliň saglygyny goraýar.
Soňky demindekä ýanyna barsaň,
Ilki bilen öz saglygňy soraýar.
Ajaýyp adamlaň ykbaly şeýle.
Senem saýlap aldyň şeýle ykbaly.
Sen göreşdiň, Göreşmegi öwretdiň,
Sen işlediň. Işlemegi öwretdiň,
Sen ýaşadyň, Ýaşamagy öwretdiň.
Sen diňe nähili ýaşamagy däl,
Nähili ölmegem öwredip gitdiň.
Kynçylyk hakynda
Uly kynçylyga mahsus adamlar
Oňa oglanlykdan bolarmyş taýýar.
Ýöne kynçylygy sen saýlamarsyň,
Gözleriňe bakyp,
Ol seni saýlar.
0
Ol seniň kimdigňi gözüňden tanar,
Onsoň synag eder öz dünýäsinde.
Pyrlandyrar seni gyş dünýäsinde,
Aýlandyrar seni ýaz dünýäsinde.
Tomus dünýäsinde, güýz dünýäsinde
Synar ol. Dört paslyň içinden geçir.
Bir ýerde
lakyrdap duran gaýnag suw,
Ýene bir ýerde-de buzly suw içir.
Içegäň çürşäýjek – ýalydyr
ýa-da
Bogazyň doňaýjak ýalydyr welin,
Şol gidip barýansyň, hiç zadam bolmaz,
Dert-alada bilen doludyr beýniň.
Iloglusyň
Hem-de ýologlusyň sen.
Ýologlumyň – diýmek, derdiňem köpdür.
Öz ili mekdepdir ilogly üçin,
Ilogly hem öz iline mekdepdir.
Öwrener, öwreder gider bararsyň,
Hem-ä şägirtsiň sen,
Hemem halypa.
Öwretmek beýle bir agyr iş däldir,
Öwrenmek – şol juda uly wezipe.
Öwretmek ajaýyp sungatdyr weli,
Öwrenşiň boýunça kesiler nyrhyň.
Ýologlusyň. Şeýdip gidip barýansyň,
Iloglusyň. Ýokdur illerden parhyň.
Bolubilse bardyr ýekeje parhyň.
Ony hem il biler. Duýmarsyň özüň.
0
Illeriňkä görä garypdyr çatmaň.
Illeriňkä görä närzadyr gyzyň.
Geýjekdir matalaň gowsuny saýlap.
Çagadyr. Etmez ol tapanna şükür.
Balaňdyr, dözmersiň. Işiňi goýup,
Onsoň esgi hakda edersiň pikir.
Ýene-de ýoldasyň...
Iliňkä görä
Alnyň çytygrak-da bolmagy mümkin.
Ýüzüň hem kämahal salygrak görner.
Emma gülen wagtyň dag ýarar gülkiň.
Aglaňda aglarsyň aglan şekilli,
Güleňde gülersiň gülen şekilli.
Hem-ä okumyşsyň,
Hem akyllysyň –
Ýöne weli dälsiň
Ilden akylly.
Il aklyn ulanyp bilşiňe görä
Gymmatyň köpeler ýa-da kemeler.
Şol hasap boýunça mazarynda-da
Güler ýa-da aglar dogran eneler.
Sen kemally bolsaň – mazary giňär,
Sen bikemal bolsaň – ýer dardyr enä.
(Ýeriň üstündäki bikemal ogul
Ýeriň astynda-da azardyr enä...)
Iloglumyň –
şeýder gider bararsyň.
Kynçylyk yzyndan kynçylyk dörär.
Kynçylyga görä artmaz möçberiň,
Kynçylyk artýandyr möçberňe görä.
0
Şahyr
Dünýäde köp boldugyça uly şahyr kişiler,
Dünýäň bagty beýgeler, dert-azary kiçeler,
Şeýledigin bilýändirler ähli menden ulular,
Bilsin menden kiçiler.
Şahyryň şahyrlygy näme bilen ölçeler?
Ony mydam ölçäpdirler iň uly ölçeg bilen.
Şahyr çyn şahyr bolanda, ykbaly örkli bolar
Dünýäň şu güni bilen, dünýäň geljegi bilen.
Dünýäde köp boldugyça şeýle şahyr kişiler,
Dünýäň ömri uzalar, dert-yzasy kiçeler.
Şeýledigin bilipdirler ähli bizden ulular,
Bilmelidir kiçiler.
Bilmeseler kiçiler öňküdenem kiçeler.
Kiçeler-kiçeler-de, öz-özünden gutarar.
Dünýäň şatlyk-hasratyny bagrynda göterýändir
Uly şahyr eneler,
Uly şahyr atalar.
Şahyr ulaldygyça öz halkyny ulaldar,
Halkyny ulaldýarmy – dünýäni ulaldýandyr.
Özi-de bilýän däldir özüniň şeýledigin:
Öz ömrüni gysgaldyp,
Il ömrün uzaldýandyr.
Garynjany basmaga-da dözýän däldir çyn şahyr,
(Gapdalyndan sowlup geçer ol ejizje jandaryň)
Ýöne weli il-gününe bähbit boljagyn bilse,
Çeýnär başa-baş söweşde gaplaňlaryň serdaryn.
0
Şony başarmadymy – onsoň ömür boýuna
Ukusyndan mahrum bolar, çeýnär ony ynsaby.
Ýaşar ol, göreşer ol uly hasap boýunça,
Onuň ýigrendik zady – dünýäň ownuk hasaby.
Gündeligin ýazandyr uly hasap boýunça.
Ötende-de uly derdiň azabyndan ötendir.
Onsoň mazar içinde-de ýokdur oňa ynjalyk:
Ili-güni aglasa – olam aglap ýatandyr.
Bir gün şeýle şahyryň mazaryny gujaklap,
Saçlaryn perişan kylyp, aglan wagty aýaly,
Mele toprak aşagyndan çykanmyş güňleç owaz
«Ilim-günüm amanmy?»
Senem şeýle mazary bagryň bilen gujaklap,
Gumun gözüňe sürtüp, goýsaň oňa gulagyň,
Tämizligiň çyn bolsa, owaz çykar guburdan:
«Niçiksi öz saglygyň?»
Şahyryň şahyrlygy ozal – ahyratynda
Şu ýalňyz ölçeg bilen ölçelipdir, ölçeler.
Özümden ulyny diňläp, uýdum bu hakykata,
Uýsun menden kiçiler.
Gaýrat
Berdi Kerbabalar,
Ata Gowşutlar,
Gara Seýitliler,
Rehmet Seýitler... –
Sogrulyp-sogrulyp gujagymyzdan,
Gara ýeriň gujagyna gitdiler.
0
Olar bize kän zat öwredipdiler.
Olaryň her demi bize sapakdy,
Olar bir-birinden goçak däldiler,
Her haýsysy öz ýerinde goçakdy.
Uly boldugyça ömür möçberi,
Ajal tygy batar ekeni kem-kem.
Her bir täze ölüm
kimiň kimdigni
Ölçeýän iň halal terezi eken.
Ömür hem özüçe ölçäpdi weli,
Ölüm anyklady olaň gymmatyn....
Öwlüýä dek mukaddes saklapdy olar
Ynsap,
Salam,
Edep,
Jedel hormatyn.
Mukaddes Salamyň hatyrasyna
Biri-birisiniň gözüne bakyp,
Mukaddes Ynsabyň hatyrasyna
Käte bir-biregiň göwnüni ýykyp,
Mukaddes Jedeliň hatyrasyna
Goç dek süsüşmegi başaryp olar,
Mukaddes Edebiň hatyrasyna
Erte säher ýene duşuşypdylar.
Olar belentdiler. Şol belentlikden
Ýeňip uly dünýäň ownuk gybatyn,
Dünýädäki ähli ownukçyllykdan
Ýokarda goýdular zehin gymmatyn.
0
Kiçiň hatyrasyn, ulyň hormatyn
Saklamagy är dek başaryp olar,
Arasynda käte ýalňyşsalar-da,
Ýalňyşmajak bolup ýalňyşypdylar.
Olaryň birisi
uçut gaýady.
Ýassanyp şol gaýaň kemerli böwrün,
Saýalar ýörerdik. Ýykyldy gaýa.
Uçdy uçut. Saýa küýseýär göwün.
Olaryň birisi
äpet bir şirdi.
Ýassanyp ol şiriň ýüpek dek böwrün,
Gorky-ätiýaçsyz uka giderdik,
Gitdi ol şir. Mertlik küýseýär göwün.
Olaryň her haýsy
uly bürgütdi.
Saýalap olaryň galkan ganatyn,
Bürgüt ýaşyna-ha ýetipsiň senem.
Ýöne barmy, şahyr,
Bürgüt gaýratyň?..
***
Kimler gojaldykça ulalyp barýar,
Kimler gojaldykça kiçelip barýar.
Her kimiň agramy göwrä görä däl,
Kimdigine görä ölçelip barýar.
Şeýdip bu dünýäden geçilip barýar.
Seçilişip barýar hak bilen nähak...
Nähagy ret edip,
beýlekileriň
Her bir ädiminden öwrenýän sapak.
0
Olar meniň üçin ak saçly mekdep.
Şolaň aklygyndan nur alýar günüm.
Mahal-mahal egnim pes ýaly weli,
Şolaň birin görsem, beýgelýär egnim.
Ykbal gysga edýär olaryň ömrün,
(Müň şükür, uzagam ýaşaýar käsi).
Uzak ýaş gowy zat. Emma ýaş bilen
Ölçelmeýär olaň guran dünýäsi.
Ölse-de,
olaryň çüflän howasy
Tenekardy. Ýene tenekar bolar.
Onuň-şeýledigini hemmeler bilýär.
(Bilmeýänem ony kem-kemden biler)
Säheriň yzyndan gün guşluk bolýar,
Soň günorta bolýar. Onsoňam öýle.
Agaçlar garraýar, güller garraýar,
Daglaram garraýar. Ynsanam şeýle.
Emma şeýle ärleň günleri öýle
Bolanda, giň dünýäm garalýan ýaly,
Demligim darygýar, kalbym horugýar,
Olar däl-de,
özüm garraýan ýaly.
Garyp şahyr
Ol sada adamdy, täsin adamdy.
Daňdan işe gidip, ýassyn gaýdardy.
Kolhoz gurluşygna at daksa biri,
Şobada dört setir goşgy aýdardy
weli, at dakanyň işi gaýdardy.
0
Bütin kolhoz ony ýatdan aýdardy.
(Onsoň ýokdy ony saklajak miltiň).
...Dulda iki ýaşşik kitaby bardy.
Açanda olaryň teletin jildin,
Ýanyk etiň ysy içerik ýaýrap,
Ýarymaç garnyňa biýrdi tetärik...
Söz başyn başlardy Magtymguludan,
Onsoň Zeliliden... Kem-kemden bärik
Süýşüp-süýşüp, molla Keminä ýeter,
Onsoňam Ependä. Hezildir onsoň –
Şagal uwlaýarmy, itler üýrýärmi,
Harasat turýarmy – duýmarsyň sen soň.
Sag bolun ýetirip dargar adamlar.
Şobada beýleden gyzarar daňam.
Ol bolsa täk özi şol okar otyr
Daň gyzaransoňam,
Agaransoňam.
Ol garypdy. Tüýs ýarlykly garypdy
Zady üç keçedi, maly – bir geçi.
Bar malyny göterse-de bir eşek,
Bäş inere ýükdi ýüregniň içi.
Heniz gas-garady sakgaly, saçy,
Ýöne welin Hywa medresesini
Gutaran takwa-da ýanyna gelse,
Ýuwaş-ýuwaş peselderdi sesini.
Bir gün onuň ýanna bir adam geldi –
Aýagy mesili, kellesi peşli.
Tüňňüräk maňlaýly, bir gözi gülli,
Keşbine ters gelýän owadan sesli.
0
Garyp şahyr bilen görüşip gedem,
Köwşünem çykarman oturdy epeý.
(Soň görüp otursam, ol ile belli,
Ülkäni aňk eden bir ahun eken).
Gök çaýyň başynda gyzyşdy gürrüň.
Gürlendi panyýet, bakyýet hakda,
Gürlendi kyýasat, kanagat hakda,
Lukman, Osman hakda, Muhammet hakda.
Soňra Nowaýydan açyldy gürrüň.
Onsoň Azadydan, Magtymguludan...
Birden ýaňky ahun, tekepbir ahun
Dem alyp başlady uly-uludan.
Kime sataşanyn, nirä düşenin
Ýuwaş-ýuwaş aňan bolara çemli,
Iç işige baryp, köwşün çykaryp,
Aňk bolup oturdy ýassyna çenli.
Şahyr soň-soňlaram ahuny ýatlap,
«Häý, peläket!» diýip, gülerdi kätäm.
...Ol şahyr diýýänim ýat adam däldi,
Ol meniň atamdy,
Öz garyp atam.

Halypalyk
Goşgy älemindäki iň ilkinji
synanyşyklarymyň hemaýatkäri
«Sowet Türkmenistany» gazetiniň şol
mahalky redaktory Şamyrat Täşliýewe
Käte özüm bilen özüm gepleşip,
Pikire batýaryn halypa hakda.
...Iň uly halypam Pyragy weli,
Ilkinji ädimmi penalamakda
Ilkinji goluny uzadan adam
Başga howandardy, başga kişidi.
Ol Pyragy däldi. Ýöne meň üçin
Şondan ne uludy,
Ne-de kiçidi.
Käte özüm bilen özüm gepleşip,
Pikire batýaryn halypa hakda.
...Ullakan halypam Puşkindi weli,
Täze halypam hem halypalykda
Şonça iş edipdi. Ejiz setirlem
Şonuň emri bilen alga geçipdi.
Ýok, ol Puşkin däldi.
Ýöne şo pursat
Şondan ne uludy,
Ne-de kiçidi.
Käte özüm bilen özüm gepleşip,
Pikire batýaryn halypa hakda.
...Ullakan halypam atamdy weli,
Ikinjisi duşup ýowuz ýaşlykda,
Orakly atamyň ýetişmedigni
Kem-kemden taplapdy eli çekiçli.

Ýok, ol atam däldi.
Ýöne meň üçin Şondan ne uludy,
Ne-de kiçidi.
Peýzaž goşgusy
Kärdeşler, az ýazýas peýzaž goşgusyn.
Megerem köpüräk ýazylsa ýagşy.
Men birin ýazmakçy. Edil işikde
Aýdym aýdyp otyr bir garry bagşy.
Çynar atly bagşy,
Müň ýaşly bagşy.
Ýapraklar pyşyrdap, sözleşýär täsin.
Özüňem çynar dek uly bolmaly,
Ulyň gürrüňine düşünmek üçin.
Çynaryň aşagy – gyşyna maýyl,
Ýazyna – tenekar, tomsuna – salkyn.
Ýapdan daga çenli üzüm agajy –
Her ýaprak astynda bir jübüt salkym.
Salkymlar salkyma berişip alkym,
Salkymlaň eňegi salkyma batýar.
Haýatyň gaýrasy reňbe-reň ýalkym –
Altmyş dürli gül bar,
Ýüz dürli ot bar.
Şol otlaň içinde, gülleň içinde
Otyr bir otjagaz asuda, ümsüm.
Boýy-da, ini-de şol otlar ýaly.
Otyr ol, hiç kimiň çekenok ünsün.
Şol otuň ýüz ädim beýle ýanynda
Bir öýde bir hassa hyrkyldap ýatyr.

Hassaň başujunda ak saçly ene
Pamykdan agzyna suw sykyp otyr.
Otlaryň içinde oturan şol ot
Hassany derdinden gutarjak otdy.
Ony bilýän ýokdy...
Peýzaž çekjekdim,
Pikrim ýene başga tarapa gitdi.
Dutar bilen ajal
Mylly aga bagyşlaýaryn.
«Aýal bagşy» poemasynyň temasyna
wariasiýa.
Ölüm ýassygynda ýatyrdy ene.
Gapyň agzynda-da otyrdy Ajal.
Ene balasyna ýüzlendi ýene:
«Getir Dutaryňy,
Çal, köşegim çal!
Gözlem ýumulsa-da çalyber, oglum,
Belki, ol ýumulan gözlermi açar».
Çaldy ogly, çaldy, ýene-de çaldy.
Bir aýlap yzyna serpikdi Ajal.
Ýene erbetleşdi enäniň haly.
Ene ýene diýdi: «Çal, inerim, çal!»
Çaldy ogly, çaldy, ýene-de çaldy.
Ýene-de bir aýlap serpikdi Ajal.
Ýene agyrlaşdy enäniň haly.
Ýene gaýtalady: «Çal, batlyrak çal!»
Çaldy ogly, hasam batlyrak çaldy.
Bu gezek üç aýlap serpikdi Ajal.

Ýokmuşyn diýýärler gudrat diýen zat,
Bu gudraty görse gudratam gaçar.
Dünýäde hemmeler saz çalýan bolsa,
Meger, başyn alyp gaçardy Ajal.
Ýene-de haýallap başlady ene.
Ene dýýdi: «Demim bolmaka tamam,
Kyrk ýyllap içimde berç tutup giden
Bir syrymy saňa açaýyn, balam.
Saza senden beter aşykdym menem.
Çalýana-da aşyk, saza-da aşyk.
Bir gezek on alty ýaşlyja gyzkam,
On alty depäniň üstünden aşyp,
Gitdim goňşy oba saz diňlemäge,
Çalýardy dutary bir gerçek ýigit.
Palçykdan adamyň şeklin ýasasaň,
Şoňa-da saz bilen jan berjek ýigit.
Ýetende küküräp iň belent perdä,
Näme bolanyna özümem haýran,
Ýigidiň gujagna özüm okladym...
Şol ýigit hem seniň ataňdy, balam.
Dünýäden bimyrat ötüpdi ataň.
Indi şol myrada sen ýetdiň, balam.
Tä ömrüň ötýançä ýöret bu käri,
Ýedi kowmuňa-da öwretgin, balam...»
Gürrüňini zordan tamamlan ene,
Diýdi balasyna «Çal, ýene bir, çal...»
Çaldy ogly, çaldy. Ýöne bu sapar
Gaty çyny bilen gelipdi Ajal –

Şonda-da tamasyn üzmedi ene.
Ýene pyşyrdady: «Çal, ýene bir, çal!..»
Birden doňup galdy oglunyň eli.
Dutar ýere gaçdy... Gaçmasa weli,
Şu gezek baş alyp gitjekdi Ajal.
Enemiň üçi güni ýazylan setirler
Sen barada galp setir çyrşamak jenaýatdyr.
Sen öwretdiň
galp sözüň, çyn sözüň yslaryny.
Beýik ene dilimde (diýmek, Seniň diliňde)
Paýlapdym il-günüme sözleriň rastlaryny.
Seniň diliňde gepläp, iliň gaşyna çykdym,
Şol dil bilen ýazgardym biweçleň köstlerini.
Şol dil bilen pyşyrdap, Baş söýgimi syzdyrdym.
Şol dil bilen göterdim mukaddes tostlarymy.
Bu gün meniň ýüregme ne tost, ne Söýgi gerek,
Içine giren biler bagrymyň seslerini.
Häzir meniň ýüregme uly bir derýa gerek
Giňeltmäge öýüni, ýuwmaga poslaryny.
Müňläp ýasy görsem-de, beýle ýasy görmändim.
Atdyň Sen gerdenime ýaslaryň ýaslaryny.
...Bu gün ýüzläp adamy myhman edip duzuma,
Öz Ajalyň bilen hem
köpeltdiň dostlarymy.
-nji aprel, -nji ýyl.

***
Ölüm ýüpi yrgyldap dur üstünde,
Astynda-da jygyllap dur eşafot.
Emma sen şonda-da gozganman bilýäň.
Dagdanmydyň,
Daşdanmydyň,
Adamzat?
Saňa hat ýazypdyr eziz bir adam.
Üç oýnam yssy söz. Başga hiç zat ýok,
Emma sen şonda-da gozganyberýäň.
Güldenmidiň,
Süýtdenmidiň,
Adamzat?
***
Suw boýunda dünýä inen adamlaň,
Ilki gören zady gämi bilen tor.
Şonuň üçin olar gämä-de müner,
Balygam tutar.
Dag içinde dünýä inen adamlaň.
Ilki gören zady ok bilen peýkam
Şonuň üçin olar arslanam awlar,
Şiriň üstünede özüni oklar.
Gum içinde dünýä inen adamlaň
Ilki gören zady taýakdyr gapan.
Şonuň üçin olar möjegem awlar,
Tilkinem sypdyrmaz, goýunam bakar.
Ýene-de üç gezek dünýä indirip,
Ýene-de üç ömre berseler emir,

Şu üç ýeriň her haýsynda bir gezek
Sürmezmidim, eýsem, ýene bir ömür.
Ýöne weli ýeke ömür berseler,
Ozalky depämi saýlardym ýene.
Ak gumlaryň eteginde dogulyp,
Ak çägäň üstüne ylgardym ýene.
Harasat
Howa ýakyp barýar.
Giden asmandan
Tapjak miltiň ýokdy
bir çümmük bulut.
Gojalar bälçirýär: «Bar buldy toplap,
Ýassygyna gaplap, uklapdyr Burkut!»
Howa ýakyp barýar.
Giden asmandan
Tapjak miltiň, ýokdy
bir mysgal şemal.
Gojalar bälçirýär: «Haýdar ataň, hem
Ýeli kädä gaban bolmagy ahmal!».
Birdenem magrypdan bir ýympyk şemal
Ot üfläp başlady... Asmany gaplan
Çalymtyl reňkli küle meňzeş zat
Ýere döşün berdi...
Başlandy tupan.
Adamlar ylgaşyp öýlerne girdi.
Gaýyň bolsa huşy başyndan göçüp,
Egninden gum sowrup dälireýärdi.
Atalar äpişgäň öňüne geçip,

Güwläp durdy taly, deregi bilen,
Çynarlary bilen, güjümi bilen.
Agaçlar döş gerip söweş edýärdi
Tupanyň musallat hüjümi bilen.
Şahanyň yzyndan omrulyp şaha,
Agajyň yzyndan ýykylyp agaç,
Aýylganç ses edip, güwwüldäp gaýdýar,
Daşaryk çykmak däl,
Bakmak aýylganç.
...Bela geçdi gitdi. Daşaryk çykdyk.
Arçalar, çynarlar leýs bolup ýatyr,
Ýarysy ýaradar, ýarysy heläk...
Itgyzganlar bolsa
Pezzerşip otyr.
Gar
Garyň tagamyna hemmämiz belet,
Iň şirin, in tämiz, iň sowuk suw ol.
Bedreläp-bedreläp ak gar eredip,
Gyzlar oňa ýüpek saçlaryn ýuwar.
Garyň ýagyşyna hemmämiz belet.
Ak dolak, ak çäkmen, ak telpek suw ol,
Ak gary tokgalap, urar bir çaga,
Uran gaçar, urlan yzyndan kowar.
Garyň akdygyna hemmämiz belet.
Ak ganat, ak guýruk, ak ýelek suw ol,
Ne hapasy bardyr, ne garyndysy,
Ýat, togalan – gaýta hapaňy ýuwar.

Dogrudanam, garyndysy ýokmuka?
Garyň bir tokgasyn aldym-da ele,
Ilki gözlerimiň öňüne eltdim,
Soňra-da ýuwaşja degirdim dile.
Ilki bilen Günüň tagamy geldi,
Onsoň beýnä urdy Ýeriň tagamy,
Onsoň kekräň, gülüň tagamy geldi,
Onsoň kükäp urdy deriň tagamy.
Awy agajynyň tagamy bilen
Şeker palajynyň goşulyp ysy,
Düşnüksiz bir tagam beýnime urdy,
Ajymy, turşumy – bilmedim haýsy.
Ilkinji posanyň tagamy bilen
Iň soňky posanyň tagamy geldi.
Bir aşyk fellahyň nahak ganyna
Gark bolan maýsanyň tagamy geldi.
Ýene-de dilime degirdim gary –
Zäkden-ä turşudy, zäherden ajy.
Megerem, gözýaşyň tagamydyr ol.
Beýle ajy gözýaş kimiň gözýaşy?
Megerem, enäniň gözýaşydyr ol.
(Beýle aglap biljek
enedir diňe!)
Ysgadym – beýnimi tütedip gitdi,
Dişledim – ot bolup ýapyşdy dile.
...Dünýädäki ähli gözýaşlaň, gamlaň,
Ähli aýralyklaň, matamlaň bugy
Goşulyp-goşulyp ak bulutlara,
Günüň öňün tutup, nikaplap gögi,
0
Soňam ýuwaş-ýuwaş gara öwrülip,
Gaçyp dur, gaçyp dur,
Gaçyp dur aşak...
Gar diýilýän zadyň ak zatdygyny,
Şirin zatdygyny bilsek-de ýaşkak,
Ajy zatdygyny soň bilip galdyk.
Entek ajysy köp bu garry Ýeriň.
...Iniler, aşarak dänjiräňizde,
Bir dem aşak eglip,
Gar dadyp gorüň.
Çaga
Çagadyryn öýdüp
Ýörmegin, köşek.
Eýýäm ýetişensiň. Seniň ýaşyňda
Jahyllaň elinde aňňal döwlüpdi,
Küýze döwülipdi gyzlaň başynda.
Olar çydapdylar.
Çydarsyň senem.
Kyn diýip, zähmetden gaçmagyn, oglum.
Çagalyk ajap zat. Ýöne sen ondan
Mümkingadar,
Irräk
Saýlanjak bolgun.
On bäşe ýetipsiň. Eýýäm uly sen.
On alta ýetseň-ä – eýýäm sen ärsiň.
Onsoň Gaýdar bolup (başyňa düşse)
Giden bir polka-da komanda biýrsiň.

Biz bolsa henizem seniň adyňa
Kä «köşegim» diýýäs, käte-de «guzym»,
Emma toýnaklarňa köwşüm syganok.
Paltoňam meňkiden bir garyş uzyn...
Mölterýär,
Çiňerýär,
Oýlanýar guzym...
Näme jogap biýrkä? Garaşýan... Emma
Ne «mä», ne «mö», ne «mo» – seza çykanok.
Dymýa.
Ogullar
Eňegne tüý çykan ýetginjek oglan
Gartaşan atasyn gysaja gysyp,
Onuň mekirligin, ýalançylygyn
Il-günden gizlemän, ýüzüne basyp,
Käbir adamlaryň aýdyşlaryça –
«Aňryk geçip geçilmeli serhetden»,
Atanyň hem hormatyny gaçyrdy,
Özüni hem mahrum etdi hormatdan.
Eňegine tüý çykan ýene bir oglan
Gartaşan atanyň göwnüni gözläp,
Onuň mekirligin, ýalançylygyn
Özüne-de aýtman, ildenem gizläp,
Käbir adamlaryň aýdyşlaryça –
«Aňryk geçmän geçilmeli serhetden»,
Atanyň hem hormatyny saklady,
Özüni hem gaçyrmady hormatdan.
Bulaň haýsy gara? Haýsy biri ak?
Doňup durun. Baş çykaryp bilemok.

Enäniň ýaşy
Günämizi bagyşlaýar eneler.
Sebäp –
eneleriň ak süýtli döşi
Köp-köp garalygyň günäsin ötýär.
Şeýdibem kemelýär eneleň ýaşy...
Ene balasyna buýurdy ýumuş,
Ol diýdi: «Özüň et oň ýaly işi!»
Ýandy ene. Emma ötdi günäsin.
Kemeldi enäniň ýene bir ýaşy.
«Öýe wagtynda gel, giç gelme, balam..»
Ogly bolsa enä çenedi daşy.
«Wah, nätsemkäm?» Emma günäsin ötdi.
Kemeldi enäniň ýene bir ýaşy.
Ýigrimi ýaşyny doldurdy ogul.
Gapak ýaly boldy tüýlüje döşi.
«Indi ata bolduň, adam bol, oglum!»
Gysyldy, gysyldy enäniň dişi.
Ene dişin gysdy otuzki gezek,
Her gezek gysanda gaçdy bir dişi.
Enäniň her gaçan dişine derek
Ýaprak dek saralyp,
Gaçdy bir ýaşy...
Ýazmasy agyr düşen goşgy
Bütin oba garaşyp dur.
Ýola bakýar hemmeler.
Atasy pyşyrdaýar:
«Geler. Geler. Geler».

Gelnejesi pyşyrdaýar:
«Gelermikä? Kim biler...»
Atasy göwünlik berýär:
«Geler-le... hökman geler».
Gök toraňňyň saýasynda
Ýüzläp adam dymyp dur.
Çekizeli ak haltadan
Turşy damja damyp dur.
Ýygnanyşdy babadaşlar,
Içginler hem daşgynlar.
Ne signal bar, ne şowhun –
Dymyşyp dur maşynlar.
Geldi dürli maşynlar –
Gyzyl, sary, ýaşyl, ak.
Geldi garaşylmaýanlar.
Garaşylýan gelenok.
Göýä pikir hem etmän
Bu gürrüňler babatda.
Ak guş kimin irkilip,
Ene ýatyr tabytda.
Göterlerne garaşyp dur
Köpi gören agaç at.
Ene ýatyr üstünde
Giň maňlaýly,
Agajet.
Şol enäniň ogluna
Garaşyp dur hemmeler.
Geldi tanyş, nätanyş –
Geldi şondan öňňeler.

...Ol henizem gelenok.
Meger, häzir ýoldadyr.
Iň söýgüli ulagy
Samolýot däl, «Wolgadyr».
Ýöne weli uçurýandyr
Samolýota deňeçer.
Şondan yza-ha galmaz,
Oňarsa öňe geçer.
Ol henizem gelenok...
Meger, häzir ýoldadyr.
Ýa-da iki eli hem
Ullakan stoldadyr.
Tüweleme, uly adam
Bolup gitdi indi ol.
Ýaňy bolsa has ullakan
Bir stula mündi ol.
«Sypaýmasyn birden!» diýip,
Oturandyr ýapyşyp.
Owadanja gelinler
Çaý çekýändir çapyşyp.
Üýtgeşikdir öňündäki
Kişmiş, kemput, şokolad.
Ýa gök çaýyň humaryna
Ýazýandyr bir doklad.
Ýok, ýok, özi doklad ýazmaz,
Ýazýandyrlar başgalar.
Ýaranjaňlar her sözüne
Ellerin çarpyşarlar.

Ol bolsa özi ýazan dek
Gülümsirär, ýylgyrar.
Ýazanlar onuň deregne
Utanjyrar, ýygrylar.
...Ýigrimi ýyl mundan ozal
Gutarypdy bir WUZ-y.
Ony oňa gutardan hem
Tabytdaky ezizi.
Güýzde pagta ýygypdy.
Gyşda körek çöpläpdi.
«Oglum ullakan okuwda!»
Buýsanç bilen gepläpdi.
Howdan gurdy, gazy gazdy
Laýa batyp dyzyndan.
Ýygnanjasyn lükgeläp
Ibererdi yzyndan.
Ogly üçin ak mütgelden
Bir haltajyk tikindi.
Üçlügini, manadyny,
Şaýysyny, köpügni –
Artdyranja puljagazyn
Atdy şonuň içine.
Şeýle-şeýle kyrk ýaşynda
Ak çozupdy saçyna.
Ogly okuwyn gutardy.
Ene dertläp ýykyldy.
Ol şonda sypap otyrdy
Bir gözeliň çokulny.

Dakýardy enäň pulundan
Her barmagna bir ýüzük,
Gulagyna teneçir,
Bilegine bilezik.
Söýüşdi, gujaklaşdy.
Paýtagtdan jaý tutundy.
...Enesinden utanmady,
Ene ondan utandy.
Ene käte paýtagta
Gezmäge gelen wagty,
Gelni diýdi: «Ýok etsene
Bu porsy garabagty!»
Ogly diýdi: «Ýakymsyz
ysyň bar-la, jan eje.
Bu eýýamda arassa
Bolmaly myhman, eje!»
Ene diýdi: «Wah, jan ogul,
Her nije porsasak-da,
Ulalansyň, ýetişensiň
Şu porsuja gujakda...»
Soňra bolsa uzak gije
Ýorganynda aglardy.
Daňyň atarna mähetdel,
Otla tarap ylgardy.
...Şeýle-şeýle günler ötdi,
Aýlar ötdi nobatly.
Edeni şowuna boldy.
Durmuş ony aýnatdy.

Her sözünde bir oýun,
Her elde bir desmaly –
Bir ýyl bäri saklap otyr
Has uly bir stoly.
Bu gün bolsa enesi
Amanadyn tabşyrdy...
Gelen telegrammany
Stolunda ýygşyrdy.
Ony aýalyndan başga
Görkezmedi hiç kime.
Är-heleý karara geldi:
«Barsak bor-la üçüne!»
...Bütin obaň gözi ýolda.
Garaşyp dur hemmeler.
Atasy pyşyrdaýar:
«Geler, geler, geler».
Gelnejesi pyşyrdaýar:
«Gelermikä! Kim biler!»
Ene-de misli gozganýar:
«Geler balam, geler geler».
Onýança-da
«Gelýär!» diýip,
Ardyndy bir ýaşuly.
Göründi ýaşyl meýdanda
«Wolgalaryň» ýaşyly.
«Geler diýdim ahbeti!»
Bir daýandy atasy.
Gara-köýük ýüzüniň
Artyp gitdi ýagtysy.

Onýança-da ýaşyl «Wolga»
Aşak indi ýapydan.
Geljek adamyň deregne
Şofýor çykdy gapydan.
«Şu gün gelip biljek däl.
Gyssagly bir iş çykdy...»
Birden ataň gözlerinden
Iki çogdam ýaş çykdy.
Ýetmiş ýaşyň içinde
Aglamadyk ol goja,
Gözýaşyny süpürdi-de,
Bir
ýylgyrdy çalaja.
Ol ýylgyryş ömürbaky
Çykmaz meniň ýadymdan.
Beýle aýylganç ýylgyrşy
Görmändim men adamda.
...Göterdiler enäniň
Ak guş ýaly tabydyn.
Ýaz şemaly ykjatdy
Üstündäki mawudyn.
Salladylar çukura
Ak saçly bir dünýäni.
Içki öýüň gapysyna
Eltilende enäni –
Iki omzuny diräp
Çukuryň erňegine,
Hiç giresi gelmedi
Öz girmeli öýüne.

Iň soňkuja pursatda-da
Öz ogluna garaşdy.
...Ýazsamam ýazdym weli,
Agyr düşdi bu goşgy.
Sil
Suw joşgunynda gurban bolan ýaş
enäniň ýadygärligine.
Gün ýaşyp barýardy. Asmany alnyň
Şeýle bir açykdy, şeýle ajapdy,
«Asmanyň alnyndan ýeriň alnyna
Bagt ýagýar» diýseň-de, ynanyljakdy.
Adamlaň şatlygy gujak-gujakdy.
Ýaňy sygyr sagyp başlapdy oba.
Sygyrlaň gerşinden seretseň daga,
Ala-ala, biri-birinden gaba
Gaplaňlaň sürüsi ýetip gelýärdi.
Emma gaplaň däldi, ol ala süri,
Gaplaňa görä-de eýmenjiräkdi.
Güwledip asmany, sarsdyryp ýeri,
Sil ýetip gelýärdi.
Goýun-geçiler
Tutuş sürsi bilen düşüp girdaba,
Desse ýaly togalanşyp gelýärdi.
Diňe bedew atlar galyp çarpaýa,
Tolkuna özüni berenokdylar.
Hasam Dordepelmiz uzadyp boýnun,
Suw bilen başa-baş söweş edýärdi.
Emma deň gelýärmi sil bilen oýnuň.
0
Ýokardan geldi-de bir zalym tolkun,
Düýrläp aldy gitdi ýitdi janawer.
...Hasyl harap boldy. Mallar gark boldy.
Baýyrlaň üstünde otyr eneler.
Ellerin uzadyp asmana tarap,
Diýýärler: «Eý taňrym, bu näm etdigiň?
Biz saňa nähili ýamanlyk etdik?
Bu nätdigiň sadagasy gitdigim?»
Depeleň üstüniň boş ýeri ýokdy.
«Pis pisi gözlärmiş, suw bolsa pesi»
Diýseler-de, beýgi gözlär eken sil.
Ýöne yzlaşykdy depeleň üsti.
Garşyda, ullakan depäň üstünde,
Eli ýaş çagaly, owadan ene,
Gyňajyna dolan çagajygyny,
Basýardy bagryna, basýardy ýene.
Suw enäň göwsüne ýetip barýardy.
Ene bolsa elin uzadyp taňra,
Bagyrýardy, ondan kömek sorýardy.
Taňry bolsa özge tarapa garýa.
Suw uzyn enäni alkymlap barýar.
Ene bolsa ýene sil goşup sile,
Suwy öňküden-de köpeldip barýar
Gözlerinden akýan çeşmesi bile.
Çirkin sesi bilen bagyrdy ene.
Bagyrdy ýaş ene ýene bir gezek.

Onsoň sesi ýatdy. Suwuň üstünde
Enäň eli bilen güllüje köýnek
Göründi. Henizem oguljygyny
Asmana göterip misli baýdajyk,
Durdy ene... Onsoň hemmesi ýitdi.
Ne-hä el göründi,
Ne-de çagajyk.
Ussa
Ol ussa bir ajap minara gurdy
Bulutlaň göwsünden emip dur başy.
Göýä «sünnälenen sarymtyl çyrpy –
Keşdeden doňup dur
Töwerek-daşy.
Gün şöhlesi düşse haýsy tarapdan,
Şoňa görärägem üýtgäp keşdesi,
Bir görseň meňzeşdi dagyň kemerne,
Bir görseňem ajap söýgä meňzeşdi.
Gün daga duwlanyp,
Iňrik garalyp,
Ýaganda asmandan Ak maýaň süýdi,
Ol uzyn minara, syrdam minara
Ýatladyp uzyn boý, ak telpek ýigdi,
Göýä bir gözele garaşýan ýaly,
Ne-hä gozganýardy, ne sözleýärdi.
Göýä gujagyna doljak gözele
Aýtmaga iň ajap söz gözleýärdi.
Birdenem gök gürläp, ýagyş ýaganda –
Şol tapan iň zerur, ýeke-täk sözün
Elinden gaçyryp döwen ýaly,
Gözlerin ýaşardyp, çytýardy ýüzün.

Bulut göçüp, ýagyş diňýärem weli,
Duşuşan dek gyzlaň seresi bilen,
Ýylgyrýar dodagy, dony, telpegi,
Omzy, döşi – tutuş göwresi bilen.
Belent ol. Şonda-da öz belentligin
Peýdalanyp ýörmän öz derdi üçin,
Özüne siňdirip ýüzde birisin,
Galanyn seçýärdi il derdi üçin.
Dünýä tomus gelip, gyzanda toprak –
Göýä emip-emip bulutlaň göwsün,
Ýanyp duran ýerin dik-depesinden
Üfleýän ýalydy salkynyň gowsun.
Äleme gyş gelip, doýanda toprak –
Göýä emip-emip Günüň ýylysyn,
Doňup ýatan ýeriň dik-depesinden
Üfleýän ýalydy mähriň ulusyn.
Kim onuň ussasy? Adyn bilýän ýok.
Ol barada diňe birje zat belli:
Ilogludy, il derdini çekerdi.
Tüýs ussady, bir gün ajaldan öldi.
Emma weli özi aç ölen ussa,
Hamyryny eýläp gözýaşa, dere,
Iň uly çöregi ýapyp gidipdi
Iň uly tamdyra –
Ýedi gat ýere.

Şahyra gerek zatlar
Şahyram il ýaly ýalaňaç dogýar.
Onsoň oňa köýnek gerek, don gerek.
Olam iller ýaly emýär, aglaýar.
Emzik gerek, emme gerek, nan gerek.
Olam oňýar iliň oňan ýerinde.
Ýöne bir zat oňa ilden kän gerek.
Oňa asman gerek, oňa ýer gerek,
Oňa gum, dag gerek, okean gerek.
Diňe kitap, okuw onuň üçin az.
Ol hem okan gerek, hem dokan gerek.
Ýumruk ýaly bir kelläniň içinde
Hem aşyk, hem alym, hem daýhan gerek.
Hem garry bolmaly, hem ýaş bolmaly –
Ikisinem bile başarýan gerek.
Heniz juwan wagtyň kämil bolmaly,
Onsoň kämil wagtyň sen juwan gerek.
Bularyň daşyndan ýene iki zat,
(Onsuz-a mümkin däl, ol hökman gerek)
Birisi uly zat, biri kiçi zat:
Göwün – kiçi, ýürek ullakan gerek.
Oýlanma baýry
Reňbe-reň öwüsýär Aşgabat baýry.
Ýüpekdi bägüli, mahmaldy çaýry.
Ortasynda fontan. Çepinde howdan.
Öňümde derweze. Al-ýaşyl meýdan.

Derwezäň ýüzünde (harplary saýry)
Gülden örülipdir.
«Oýlanma baýry».
Baýryň depesinde dört sany memmer.
Gyzyl, ýaşyl, goňur... durşuna mermer.
Memmerleň syraty bolsa-da meňzeş,
Ýüzünde oýnaýar ýüz tüýsli güneş.
Hersiniň eginide-bir dürli eşik.
Reňkleri aýry, ysy üýtgeşik.
***
Essalawmaleýkim,
Birinji memmer.
Reňkiňi gördüm, ysyňa ýol ber!
Gümmeziň üstünde owadan ene,
Çagasyn gujaklap, bakyp dur Güne.
Mermeriň ýüzünde üç sany setir
Lowurdaýar göýä Ene diriligi:
Özi ölüp, ömrün köşegne berip,
Ýaş giden eneleň
Ýadygärligi
Enäniň gaşynda dem salym otyr,
Ýok, ýok,
beýik Enäň öňünde ör tur!
Essalawmaleýkim,
Ikinji memmer,
Jägildiň gelip dur, ýanyňa ýol ber!
...Gümmeziň üstünde eýjejik bäbek.
Elinde – düwüni bitmedik göbek.

Ýygrylypjyk otyr... Gözleri ýumuk.
Çigiş dek düwlüpdir goşaja ýumruk.
Mermeriň ýüzünde üç sany setir
Titreşip dur göýä säher terligi:
Enäniň-atanyň mährinden ganman,
Ýaş ölen çagalaň
Ýadygärligi
Çaganyň gaşynda dem salym otur.
Ýok, ýok,
köýen Nesliň öňünde ör tur!
Essalawmaleýkim,
Üçunji memmer,
Ahyňy eşitdim, saýaňa ýol ber!
...Gümmeziň üstünde gyz bilen ýigit.
Biri-birisine başyny egip,
Hyrçlaryny dişläp,
Bakyp dur aşak.
Gözlerden dört bulak
Akyp dur aşak...
Mermeriň ýuzünde üç sany setir
Labyrdap dur göýä Yşkyň körügi:
Biri-birisine gowşup bilmedik
Aşyk-magşuklaryň ýadygärligi
Aşyklaň gaşynda dem salym otur,
Ýok, ýok, beýik Söýgiň öňünde ör tur!
Essalawmaleýkim,
Dördünji memmer,
Ak pata alaýyn, ýanyňa ýol ber
...Gümmeziň üstünde açylgy kitap.
Içinde setirler ýanýardy tütäp...
Mermeriň ýüzünde üç sany setir
Çyrpyşyp dur göýä Ynsan ärligi:

Öz ömrün gysgaldyp halkyň ömrüni
Uzaldan şahyrlaň ýadygärligi
Bakylyk gaşynda dem salym otur,
Ýok, isleseň otur,
Isleseň ör tur! –
Haýsy bolanda-da, bagyşlar şahyr.
(Ol
kimiň kimdigin tanaýar ahyr...)
...Baýyrda dört gümmez lowurdap otyr.
Derwezäň ýüzünde
«Oýlanma baýry»!
Her kim ynsabynyň güýjüne görä
Dymýar, gülýär... ýa-da
Nemleýär çaýry.
Nirede gördüňiz bu täsin baýry?
Bu gün görülmese, görüler ertir.
Onsoň ol
ölçegsiz garşylap ili,
Uly ölçeg bilen
Ugradar otyr...
Sosna agajynyň öňünde
Ýaraýarsyň haýyra-da, şere-de:
Seni öwrüp bolýar switere-de.
Seni öwrup bolýar
Akja jempere,
Gökje jempere,
Geýdirmeklik üçin hol barýan gyza,
Ýanyndaky kempire..

Seni öwrüp bolýar
Oka, därä-de...
Ine şoňa görä-de
Ýanyňda köp eglendim,
Alnyňda köp oýlandym.
Utanç
Ol adam kurortda sataşdy maňa,
Nazarkerde adam. Nurana adam.
Bir jaýda bir aýy bile geçirdik,
Bir aýlap dem aldyk menzeş howadan.
Çuňluk alan ýaly düýpsüz derýadan,
Gözi çuňdy. Içi durşuna nurdy.
Uklap ýatyrka-da ol nuruň mähri
Gabagnyň daşyndan lowurdap durdy.
Gözleri-de jomart. Eli-de jomart.
Jomartdy ýüregi. Jomartdy dili.
Ýöne öz bitiren hyzmaty hakda
Bir agyz gepletjek bolaýsaň weli,
Çekip almalydy her bir sözüni...
Pyýada geçipdir Ýewropaň çölün,
Aýagyn goýupdyr Dunaý boýunda,
Şpreý jeňňelinde jaýlapdyr elin.
...Ýene bile barýas bagyň içinden.
Men aýakly barýan, olam pişekli.
Bir maral deňimden ozup geçende,
Birden iki ädim öňe düşmekçi
Boldum-da, ýene-de endamym dyglap,
Goňşymyň deňine çekildim kem-kem.
...Şeýle gerçek kişi güýje mätäçkä,
Adam öz güýjünden utanjak eken.

Bir gün buýsanç bilen gözýaşyn gizläp,
Öz durmuşy hakda açdy ol gürrüň.
Üç ogly bar eken. Üçüsini hem
Faşistler bir dardan asypdyr bir gün.
Azowyň ýanynda, Don jeňňelinde
Dereksiz ýitipdir ýene bir gyzy.
Kempirem ölüpdir. Indi bir öýde
Dört diwar içinde ýalňyz bir özi.
Soň menden sorady: «Näçe çagaň bar?»
Diýdim: «Esliräk bar, üç sany ogul,
Şonçaragam gyz bar. Iň tokarjamyz
Mekdepden attestat getirjek şu ýyl...»
Diňleýär, guwanýar. Ýene soraýar.
Men bolsa düşnüksiz ýygrylyp kem-kem.
...Şeýle ajap adam bagta mätäçkä,
Adam öz bagtyndan utanjak eken.
Hoşlaşyk
Duşuşyp günleriň täzesi bilen,
Hoşlaşyp günleriň könesi bilen,
Şujagaz ömrümde, gysga ömrümde
Ajy, süýji günleň känisi bilen
Hoşlaşdym. Hoşlaşdym baş Söýgi
bilen –
Ähli sonalaryň seresi bilen.
Sonamy elimden äkiden dünýäň
Kem-kem ýitip giden garasy bilen
Hoşlaşdym. Hoşlaşdym baş Hossar
bilen –

Atamyň jepakeş elleri bilen.
«Eje, çörek!» diýip, ajyndan ölen
Bir eşrepi çagaň dilleri bilen
Hoşlaşdym. Hoşlaşdym şum Uruş
bilen –
Ähli uruşlaryň eýmenji bilen,
Hoşlaşdym balasyn aldyran enäň
Eräp akyp giden göreji bilen...
Hoşlaşan-da bolsam ol ýyllar bilen,
Söýgüler, gözýaşlar, gaýgylar bilen,
Heniz henizlerem her ädimimde
Şol duşuşyp ýörün
Men olar bilen.
Bugdaýreňk, baýdak boý bir sona görsem –
Gözlerinde görnüp özümiň sonam,
Özümden idinsiz sakga sagynyp
Hem ýuregim gysýar, hemem buýsanýan.
Giň maňlaý, çal sakgal bir ata görsem –
Öz atam, öz kyblam düşüp ýadyma,
Her sapar goşup dur hasrat notasyn
Her täze setirme, täze aýdymma.
Ak gyňaç, ak saçly bir ene görsem –
Dört ýyl aglap, gözün ereden ene
Oglunyň suratyn bagryna basyp,
Ak saçlaryn ýaýyp, bozlap dur ýene.
Mele saçagmyzdan her säher, her şam
Mele-myssyk nany sogran badyma,
Ajyndan ölenje şol çagaň eli
Ösgünje dyrnagyn sünçýär buduma.
0
Ýuwdup bilmän çeýnäp duran nanymy,
Böwrüm diňşirgenip, seredýän aşak.
Duşuşyk köp bu dünýäniň ýüzünde,
Hoşlaşyk ýok...
Ýyllaryň parhy
Toraňňylaň saýasynda inerçe dek böken günlem,
Gök ýylgynlaň arasynda şöwür baryn çeken günlem,
Bir gözeliň ýaňagyna posa baryn eken günlem,
Indi görsem – üç ýyl eken,
Bir günmükän öýdüpdim.
«Haçan geljek, agam?» diýip, ak inişe çykan günlem,
Ýene gelip garyp çatmaň gap böwründe çöken günlem,
Keçä gaçan gowurgany jüýje ýaly çokan günlem,
Indi görsem – dört ýyl eken,
Müň ýylmykan öýdüpdim.
Çörek
Ir mahal ýazjakdym şujagaz şygry.
Emma tapylmady ýazmagyň ugry.
«Hordum, Gyzyl açdym. Diledim çörek...
Bu syry açmagyň möhleti gerek.
(Otuz ýaşa çenli wasp edip gülüň,
Çöregiň waspyna ýetdimi eliň!?
Kyrk ýaşyňa çenli sanap «Aýterek»,
Ýadyňa düşdümi dilenen çörek!?

Soň kapyýa gözläp Kosmosa, Hemra,
Belent işler bilen bolduň sen gümra.
Indi bir azajyk ýakynla ýere,
Çokaýyňy geý-de,
Pyýada ýöre!..)
...Oba, oba, oba, ýene-de oba.
Öýler meňzäp otyr agyr kitaba.
Hersinde müň putluk hasratly setir.
Başyňy ýaýka-da, oka-da otur.
Turbalardan çykar üýtgeşik tütün.
Ol tütün saçydy ýandagyň, otuň.
Gara bulutlara çolaşyp saçlar,
Öpüşýär. Dogulýar kümüş ýagyşlar.
Kümüşden dogulýar tylla dek çörek.
Onam front üçin ýollamak gerek.
...Oba, oba, oba, ýene-de oba,
Her niçik
aç ölmek
Bolmaz-a... toba!
On alty ýaşa-da ýetmänsiň entek,
Bererler ahyry bir döwüm tötek.
...Geçdim bir obadan. Ynha ikinji.
Agyr zat bor eken
Dileg çekinji.
Ýürek «Sowul!» diýýär, göwnänok aýak.
Beýni hem göwnänok...
Ýol bolsa uzak.

Ahyry ýüregmi bagladym daşa,
Ýaşa, açyk duran kepbejik ýaşa!
Sowuldym. Gap dulda sary gaýtarma.
Girdim. Garaşmady arzym aýdarma.
«Gel, jigi! Gel, jigi!» Görkezdi töri.
Baý, baý, kyn bor eken
Dilegiň täri...
«Wah-eý, wah-eý, wah-eý!»
Turdy syçyrap.
(Çişlerinden gaçdy ökjesiz jorap).
Gap böwre ylgady. Boş çykdy saçak.
Uýaldy. Ýygryldy meýdanly gujak.
«Nätsemkäm!?» Ellerin ýetirdi ýaka.
«Jigi, azajyk dur!» Ylgady gapa.
Esli salymdan soň dolanyp geldi.
Naýynjar seretdi: gözleri öldi...
Sesini çykarman,
Seretdi aşak.
Lebler pyşyrdady: «Goňşuda-da ýok...
...Girmese-de garna bugdaýdan çörek,
Ýanym bilen gitdi
Bugdaýdan ýürek.
Sag-aman gowşurdy barmaly ýerme...
...Ajyksam, Sen gyzy
Ýatlaýan herne.
Bir ýerde bardygyň bilsedim irden –
Günortana ýetmän barardym bärden...

Otuz ýyl... Ýaşyňam barandyr çene.
Bolansyň bireýýäm çal saçly ene.
Zyýany ýok. Menem çalsaçly ata.
Aklykda duşuşsak
Ajap bor gaýta.
Uruş döwrüniň enesi
Kümüş gülýaka,
Altyn bilezik,
Şelpeli gupba,
Kökenli ýüzük,
Iki teneçir,
Bir kümüş sagat
Ýeňiş fonduna
Gowuşdy sowgat.
Gupbaň içinde
Bir kiçijik hat:
«At, faşisti, at,
At, faşisti, at!»
Öňünde gol ýok.
Yzynda gol ýok,
Kimdigin henizem
Bilip bolanok.
«At, faşisti, at,
At, faşisti, at!»
Aýdyma öwrüldi
Bu kiçijik hat.

Bisowatja hat,
Ikije setir.
Ne-hä nokat bar.
Ne-de tersotur.
Garaşdyk bir gün,
Garaşdyk üç gün.
Kimiň ýazanyn
Bilmedi hiç kim.
Geçdi otuz gyş,
Geçdi otuz ýaz.
Henizem ony
Bilenok kolhoz.
Bir özi bilýär,
Onsoňam Watan...
Golsuz hat ýazsaň –
Öwren şu hatdan!..
Adamyň başlanyşy
Çaga dünýä indi. Bir adam ýene
Goşuldy ozalky millionlaň ýanna.
Öýne gaýdyp geldi owadan ene.
Çaga at dakdylar.
Meretmi, Anna –
Gürrüň adynda däl. Ýa-da enäniň
Görmeginde-de däl. Bu ýöne mysal.
Ýaş, sagdyn enäniň ak süýdün emip,
Her gün iki mysgal, belki kän mysgal
Çaganyň tenine agram goşuldy.

Geçdi üç-dört hepde. Çagyrdy ZAGS.
Owadan harp bilen adyny ýazyp,
Ýaş ataň eline berdiler kagyz.
«Ýörjen-ýörjen» boldy. Ýöräp başlady.
Iki ätmäkä-de ýykyldy ýere.
«Ýetiň, ýetiň!» diýip, gygyrsa ata,
«Waý, köşegim!» diýip, topuldy ene.
Ýedisine ýetdi.
Mekdebe gitdi.
On ýyl gülüp girdi işiklerinden.
Kakasy gutlasa bäşliklerini,
Ejesi aýlandy bäşliklerinden.
Onsoň «Salam!» diýip bardy bir jaýa,
Olam «Salam!» diýip, gaýtardy jogap.
Bäşlik bilen girdi. Bäşlik bilenem
Okady. Hiç kimsiz başyny çarap,
Ne-hä adamlardan kömek sorady,
Ne-de ýoldaşlarna ýetirdi kömek.
Hiç kimiň edenne telek diýmedi,
Ne-de oň edenne diýdiler telek.
Ne ýoldaşy boldy, ne-de bir dosty,
Ne guwanýan, ne-de gynanýan zady.
Bar bilen-biteni kitap, depderi
Öz bäşligi
hem-de özüniň ady.
Boýy, atasynyň boýundan ötdi.
Görmegeý. Seretseň gözüň doýanok.
Şeýdip ýigrimiden ätledi ýaşy –
Bir görse,
daşynda bir adamam ýok.

Birden eýmenç gorkdy, ýüregi gysdy,
Hopugyp, öýünden çykdy sabada,
Köne ýoldaşlaryn tapdy bir ýerden, –
Soraşdy ahwalyn, paýlaşdy derdin –
Doguldy adam.
Goja
Aýlawda otyrdym. Çat maňlaýymda
Otyrdy çalsakgal, paýhasly garry.
Atlar goýberildi. Dor bilen gyr at.
Ne doruň ugry bar,
Ne gyryň ugry.
Hersiniň üstunde bir çapyksuwar –
Birisi gartaňdy, birisi-jahyl.
Ikisem gamçysyn bulaýlap barýar.
Oňa ol bahyldy.
Ol – oňa bahyl.
Ikisi-de hile baryny gurýar
Özi ozup, dostun galdyrmak üçin.
Goja pyşyrdady sakgalyn sypap:
«Hemişe ejize bahyldyr ejiz!»
...Ýene iki bedew ýaryşa girdi.
Birinjisi bozdy, beýlekisi – al.
Alyň özem zordy, seýisem zordy,
Bozuň özüni-de öwer ýaly däl,
Seýsini-de. Bulaýlaýar gamçysyn
Güýçliniň badyny ýatyrmak üçin.
Goja pyşyrdady sakgalyn sypap:
«Güýçlini hemişe gabanar ejiz!»

...Ýene goýberdiler iki bedewi.
Birisi – alsakgal, biri – dordepel.
Atlaryň ikisem men diýen atdy.
Çapýanlaram biri-birinden beter
Ussatdy. Ne olar gamçy bulaýar,
Ne-de gurjak bolýar başga bir duzak.
Käte-hä dordepel bir burun ozýar,
Käte-de alsakgal geçýär bir gulak.
Seýisleň yzyndan seretdigiňçe
Seredesiň gelýär. Durşuna güýçdi.
Ýene pyşyrdady çalsakgal goja:
«Hiç haçan gabanmaz güýçlüni güýçli»
Bedewleriň bolsa şol çapyp barşy.
Ýeri burugsadýar otly toýnaklar.
Bärde bolsa göge telpek oklanýar,
Hem eller çarpylýar,
Hem-de aýaklar.
Birisi gygyrýar: «Seret depele!»
Beýleki gygyrýar: «Sakgala eset?»
Goja pyşyrdaýar: «Iki güýçlini
Synlamagyň özem ajap bir lezzet!»
Uly mazaryň başujunda
Gara Seýitliýewiň ýadygärligine
Sen örän ir gitdiň,
Juda ir gitdiň,
Emma giç gitmeli adamlardandyň.
Entekler-entekler aýdylmalydyň, –
Adamdan ýasalan aýdymlardandyň.

Sen juda ir gitdiň.
Örän ir gitdiň.
Öňki synaň aýdym bilen doludy.
Säher bilen köçä çykyp ugraňda,
Uly desse aýdym barýan ýalydy.
Ulumsy ýalydyň. Köpetdaga-da
Aşakdan seretseň görüner şeýle.
Emma jülgelerniň içine girseň,
Çagyrar özüniň iň pynhan öýne.
Aşakdan seretseň –
Ulumsy dagdyň,
Golaý barsaň –
Iň bir kiçilerdendiň.
Sen ir gitdiň,
Juda, juda ir gitdiň,
Ýöne giç gitmeli kişilerdendiň.
Sen ir gitdiň. Dogran eneden ozal
Bu dünýäden ötmek örän biwagtdyr.
Ýöne öleňden soň ýüzüňden sypap,
Eneň, öpüp galsa – olam bir bagtdyr.
Eger biz, yzyňda galan dostlaryň,
Başujyňa gelip käte-käteler,
Bir dem salym dymyp gitmeýän bolsak,
Ýa goýberýän bolsak gaýry hatalar –
Sen günäkär dälsiň o zatlar uçin.
Ol biz dirileriň –
öz günämizdir.
Ol biziň başaryp biljegem bolsak,
Kän bir başarmaýan meselämizdir.

Ýa-da iş-güýç bilen, alada bilen,
Dünýäň derdi bilen bolup mubtela,
Käte garry eneň ýanyna baryp,
Ahwalyn soramak gelmese kellä –
Sen günäkär dälsiň onuň üçinem.
Ol öz pesligmizdir,
öz gunämizdir.
Ol biziň hemişe başaryp biljek,
Emma kemter gaýdýan meselämizdir.
Sen juda ir gitdiň.
Dogran eneňden
Ir gitmek – dünýäde iň elhenç gussa.
Ýöne eneň gelip günde-günaşa,
Mazaryňy öpüp, gujaklap gaýtsa –
Beýle bagty arzuw etmesek-de biz,
Miýesser gelende ajap ykbaldyr.
Bu – eneler üçin uly betbagtlyk,
Belki, ogul üçin beýle hem däldir...
Hanha, ýetip gelýär ýene-de eneň.
Geler ol. Ýene-de gaşyňda çöker.
Inerniň iner dek mazaryn öper
Ynha geldi, öpdi...
Bu bagtam bolsa,
Bagtlaryň içinde eýmenç bagt eken.
0
Wepa
Elbrusa
Misli goşörküçli ak maýa menzeş,
Çöküp otyrsyň sen milliard ýyl bäri.
Meger seni
gadym, gadym bir mahal
Çökerip şo ýerde bir merdiň biri,
«Garaşgyn, garaşgyn gelýänçäm!» diýip,
Okun-ýaýyn alyp, girendir jeňe.
Galkanyny alyp, sowduny geýip,
Halkyň bagty üçin gidendir öňe.
Emma ýetip bilmän ýeňişli daňa.
Daňyň gujagynda bolandyr gurban.
Sen bolsa «Ol hökman gelmeli!» diýip,
Şunça asyr bäri ýeriňden turman,
Otyrsyň ol merdiň ýoluna bakyp...
Doňupdyr üstüňde asyrlaň gary.
Bu garry dünýäniň tüssesi, posy,
Çaňy, toty, ysy, gussasy – bary
Tagmasyn bassa-da örküçleriňe,
Ýorkasyn basmandyr göreçleriňe.
Diri şaýat bolup ynsan oglunyň
Haýyr işlerine, şer işlerine,
Tämizligiň kiri.
Haýyryň şeri
Ýeňjegine bolan ynanjyň bilen,
Otyrsyň öz eýäň ýoluna garap,
Adam mertligine buýsanjyň bilen.
Birden ötägitseň ýeriňden turup,
Ol gerçek şo demde geläýjek ýaly,
Şol bakyp otyrsyň eýäň ýoluna,
Garaşyp otyrsyň merde wepaly,

Ýadapsyň,
Suwsapsyň,
Ajygypsyň sen.
Örküçleriň egsik, ýüz-gözüň tutuk.
Emma «Garaş!» diýen iň bir aýylganç,
Iň mähirli sözüň sarpasyn tutup,
«Hökman geler!» diýip, sähere bakýaň,
Ýene gijä bakýaň, ýene-de daňa...
Mertlige ynanjyň, dosta wepanyň
Baş nusgasy bolup göründiň maňa.
Göreşde
Iki pälwan göreşýär,
Ikisi-de çakyň däl –
Çekip biljek ýaýyň däl,
Atyp biljek okuň däl.
Çaňňa ýaly çar penje,
Dim-dik duran iki bil –
Garpyşanda – goşanil,
Çetleşende – ýekenil,
Käte-käte badaşýar.
Käte-käte daşlaşýar.
Ýene birden göbekler
Bir-birini ogşaşýar.
Duýýar şonda göbekler
Bir-biriniň kimdigin.
Aňýar şonda süýekler
Ýiliklerniň deňdigin.

Emma weli deňligi
Ret edýär ýürekler.
Hokurdaýar omuzlar,
Şatyrdaýar bilekler.
Eglip gidýär polat bil
Göýä ýumşak topalak.
...Polatlygy galat bil
Atýar birden sapalak.
Her kiçijik hiläni
Görkezip dur gündizlik,
Mertlik yza çekilip,
Orta çykýar ejizlik.
Hyrçyn dişläp bir adam
Öňe, öňe dykylýar.
Onýança-da bir pälwan
Çynar kimin ýykylýar.
Şonda birden gygyrýar
Öňe dykylan adam –
Ýok, ýok, ýykan ýeňmedi,
Ýeňdi ýykylan adam...
Parhlylyk
Dänäniň yzyndan däne dogýardy
Hanasyna sygman başlar çogýardy.
Soň
gylçyklar uçup ýeliň ugruna,
Çäji çabga bolup, ýere ýagýardy.

Munça çäç toprakdan nädip dogýardy?
Dogýardy. Şoň üçin toprakdy ady:
Bagyr süýdi bilen ekläp otyrdy
Wepaly, wepasyz müňläp zürýady.
Käsi arkasyna, käsi dyzyna,
Käsi bolsa depesine münýärdi.
Wepadar ogul hem
Ony emýärdi,
Biwepa ogul hem
Ony emýärdi.
Emma biwepany ekläni üçin
Peselmän topragyň mukaddesligi,
Gaýta beýgelýärdi: bagyşlaýardy
Belentligi bilen
Ähli pesligi.
Dünýe barada
«Çüýrük dünýe!» diýýärler.
Bu niçiksi çüýrük sen?
Ýaşmagyňy sypyr-da,
Bir baksana bärik sen.
Syrdy Dünýe ýaşmagyn.
Tegelek ýüz açyldy.
Alkymdan nur saçylsa,
Dodakdan bal saçyldy.
Gözüm gamaşyp gitdi.
Ýüzüniň ýalkymyndan.
Sypadym maňlaýyndan,
Ysgadym alkymyndan.

«Çüýrük dünýe!» diýýärler.
Beýle-de çüýrük bormy?
Çüýrügi ysgap bormy?
Çüýrügi sorup bormy?
Gül ekeni durşuna!
Bal ekeni durşuna!
...Hemmämizi hopba edip
Öz togalak gerşine,
Ölçäp
kimiň Ýalana,
Çyna şärikligini,
Dünýäň özi seçip barýar.
Kimiň çuýrükligini.
Öz-özüňi tanamak üçin kiçiräk anket
Ir bilen oýanýan. Öýüň ýerbe-ýer.
Keýpiň kök, janyň sag, hudaýa şükür,
Goňşyňdan bir dertliň nalasy gelýär,
Şonda näme hakda edersiň pikir –
Öýüňdäki ajap sapa hakdamy?
Ýa şol dertlä gerek şypa hakdamy?
Ynha bir edara. Başlygy – dostuň,
Ikimiz içerde «kikirde-kikir».
Gapyda kyrk adam garaşyp otyr.
Şonda näme kakda edersiň pikir –
Dostlukdaky täsin gudrat hakdamy?
Ýa-da işikdäki nobat hakdamy?

Saklandy gapyňda kerpiçli maşyn,
Maşynyň şofýory – bir ogry-mekir.
«Ýarpy bahasyna al şuny!» diýýär.
Şonda näme hakda edersiň pikir –
Jübiňe bähbitli arzan hakdamy?
Ýa kellä bähbitli wyždan hakdamy?
Ynha et dükany. Satyjy goňşyň.
Saýlap-seçip saňa bir budy çeker.
Yzyňdaka bolsa – gaty oňurga.
Şonda näme hakda edersiň pikir –
Özüňe edilen hezzet hakdamy?
Ýa ili çürkeýän ülpet hakdamy?
Barýar köçe bilen maýyp weteran.
Diňe maýybam däl, bir gözem sokur.
Sen bolsa «Wolgaly» dazlap barýarsyň.
Şonda näme hakda edersiň pikir –
Öz ornuň, öz nyrhyň, «Wolgaň» hakdamy?
Ýa «Wolga» ýetiren pälwan hakdamy?
***
Mele derýaň, içinden
Göýä äpet gara goç,
Bir görünip, bir çümüp,
Akyp gelýär bir agaç.
Şaha-şaha garagaç
Özün urup diwara,
Ýene gaýdyp yzyna,
Azy salýar kenara.

Kinelimi, gaharly
(Nämedendir bir zatdan),
Käte çümýär girdaba,
Käte çykýar girdapdan.
Derýa näçe çyrpynýar...
Agaç weli batanok.
Biri diýdi: «Derýanyň,
Oňa güýji ýetenok!»
Ýene biri seslendi
Diňläp derýaň nalasyn:
«Derýa hiç wagt gark etmez
Öz ösdüren balasyn!»
Jeza
Belet men Bäş ýaşyň nämedigine.
Kim berse eliňe bir tokga nabat,
Bir tokga şokolad – seň üçin onsoň
Şondan eziz adam ýer ýüzünde ýok.
Belet men On bäşiň nämedigine.
Agzyňdan süýt ysy kükýändir weli,
Ýüzüňe uraýsa bir gyzyň demi,
Teniňe degäýse bir gyzyň eli,
On iki synaňa ýaýradyp ýyly,
Oýandyrar gudrat alamatyny.
Ýöne götererden ýaşsyň sen, ýaşsyň,
Kişi perzendiniň garamatyny.
Belet men ýigrimiň nämedigine.
Ýigrimi – pähimniň ortalyk ýoly.
Jahyl ýoluň kem-kem çekilip yza,
Başlar tüweleýli atalyk ýoly.

«Dünýäde akyl ýok seň aklyň ýaly!»
Tüweleý apalar, magtar, gyjyklar.
Gyjyklap, gyjyklap dälireder-de,
Seni Ýigrim bäşiň üstüne oklar.
Şo mahalam seni dostuň gujaklar.
«Äber eliň!» diýip basar bagryna.
Şol gujaklan dostuň kimdigne görä,
Gidersiň azyň ýa köpüň ugruna.
Duşmanyň zelelne, iliň haýryna
Bar bolsa dünýäde başarjak zadyň,
Başararsyň onsoň. Otuza çenli
Eýelik edersiň –
Bar bolsa adyň.
Şeýdibem Kyrkyňa urarsyň ädim.
Bu ädim – ömrüňde mukaddes çygyr.
Ýegşerşiňe görä bilerler şonda –
Kebzäňdäki ýüküň
Ýeňilmi, agyr?
Şonda-da gerşiňde bolmasa ýagyr –
Onsoň Elliňe-de bil baglamagyn.
Il-günüň mynasyp jezaňy berer:
Ne ölümiň dilär,
Ne-de saglygyň.

Şöhrat
Çingiz Aýtmatowa
Şöhrat gözleýjiler,
men bu şygrymy
Size bagyşlaýan. Bolsa wagtyňyz,
Okap görüň. Belki saýgararsyňyz –
Nirde betbagtlygňyz?
Nirde bagtyňyz?
Meselem, aýdaly barmyşam sizde
Iň ullakan şöhrat, iň ullakan at,
Ony götermäge iň ullakan güýç,
Iň ullakan baldyr, iň uly gaýrat
Gerekdigi hakda oýlandyňyzmy?
Ol ýüküň astynda egilşip aşak,
Men diýen gerçekler müjrüp bolýarlar.
Nebir ärler bolsa gaýdyp başaşak,
Onuň ýelgininden bolýarlar heläk,
Siz bolsa şöhraty sag-soldan diläp,
Kä yrymdan diläp, kä paldan diläp,
Kä hileden diläp, kä aldan diläp,
Ony gujagňyza çagyrýarsyňyz.
Ol bolsa öwrenşen çakylyk bile.
Aldaw, haýyş, buýruk, gykylyk bile
Gelenok ol.
Diňe iş salyşýar ol
Ümsümlik,
Tämizlik,
Bakylyk bile.
Şöhrat – bir owadan gelin ýaly zat.
Her kes eýgermeýär yzyna onuň.
Men diýen gerçekler, men diýen ärler
Zordan hötde gelýär näzine onuň.

Onuň ädimlerem, näzlerem apat.
Kirpiklerem apat, gözlerem apat.
...Serediň, ýegşerip köçä çykypdyr
Şöhratdan ýüküni tutan bir äpet.
Şägirdiniň ýanna myhman gelýär ol,
Şunça ägirt ýüki duýman gelýär ol,
Ýarym asyr bäri şol uly ýüküň
Astynda sojaman,
Aman gelýär ol.
Ulynyň, kiçiniň nazary şonda.
«Hanha pylan!» diýip, uzalýar eller.
Onuň aýaklaryn basyşyndan-da,
Gepleýşinden gulak asyşyndan-da
Sapak almak üçin
Seredýär iller.
Onuň oturşyndan, galyşyndan-da,
Salam berşinden, alyşyndan-da,
Uýalan mahaly – ýygrylşyndan-da,
Guwanan mahaly – ýylgyrşyndan-da,
Şatlanmaly ýerde şatlanşyndan-da
Hatda çilimini otlaşyndan-da
Mysal almak üçin
Seredýär iller.
(Şunça nazarlaryn, salýan agramyn
Diňe agras nazar göterip biler).
Siz bolsa bihabar öz boýuňyzdan,
Öz agramyňyzdan, öz güýjüňizden,
Abraý-şöhrat diýen asylly zady
Ýeňles gyzdyr öýdüp öz içiňizden,
Onuň gujagyna doljak bolýaňyz
Pirim, hile bile, mahabat bile,
0
Berim-peşgeş bile, gep-gybat bile.
Ol bolsa ne aldaw, ne sowgat bile
Ýanyňyza gelýär,
iş salyşýar ol
Zehin, zähmet bile,
Kanagat bile.
Ýeriň güýji
Tomus agşamydy. Asman tämizdi.
Jana tenekardy salkynjak şemal.
Asmanyň gözleri Ýeriň gözlerne
Göz gypyp, näz aýlap
berýärdi salam.
«Ol gözleň hersiniň öz ady bardyr»
Diýip, atalarmyz ýekeme-ýeke
Atlaryn sanardy, bizem diňlärdik.
Çagalyk ötegçi taýçanak eken.
Toýnaklaryn kakyp geçdi-de gitdi.
Düýn ýalydy weli – eýýäm ol taryh...)
Otyryn ýyldyzlaň adyny ýatlap:
«Zöhre», «Abdalgolak»,
«Ýedigen», «Myrryh».
Otyryn hemmesin ýatlajak bolup,
Gün bataly bäri asmanda gözüm.
Ne-hä tüsse bardy, ne-de bir bulut –
Süýt ýaly asmany synlamak hezil!
Otyryn belentden belende bakyp.
Üç sagatdyr gözüm zar boldy ýere.
Belentlikden ýaňa aýlandy kelläm.
Ýere bakdym weli düzeldi ýene.

Dokluk hakynda dört oýnam

Şeýle bir dok bugdaýlar
Egilşip, döwülşip dur.
Her dänesin ýuwdanda,
Towuklar düwünşip dur.

Şeýle bir dok göreçler –
Aşyklar ýaýdanşyp dur.
Nebir alçak ýigitler
Söz tapman ýuwdunşyp dur.

Şeýle bir dok bägüller –
Şemalsyz paşyrdap dur.
Her bägüliň içinde
Bir Söýgi pyşyrdap dur.

Şeýle bir dok bulutlar –
Buýsançly abanşyp dur.
Kä ýerde aç bulutlar
Gyjynşyp,
gabanşyp dur.
Säheriň gymmaty
Her Döwür
Bir döwür bolar ekeni.
Görmän geçiräýsem bir ajap filmi,
Nije günläp etmişime ökünip,
Gynanyp ýörenim düýn-öňňün dälmi?

Her döwür
Bir döwür bolar ekeni.
Otly ajap ýerden geçende durman,
«Wah, şu ýerde bir aý gezsediň!» diýip,
Çekerdim men arman üstüne arman.
Her dowür
Bir dowür bolar ekeni.
Barman geçiräýsem bir duşuşygy,
Göýäki diýersiň, öz ellerimden
Baky uçuran dek söýgi guşumy,
Ökünip, ökünip,
Ol ökünçleriň
Ýetibilmezdim men aňry başyna.
...Her döwür bir döwür bolar ekeni,
Bu gün başga ökünç geçýär daşyma.
Indi ençe ýyldyr,
Säherden turup,
Şapaga seredýän başymy ýaýkap,
Serçeleň sesine dişimi ýuwup,
Bilbilleň sesine agzymy çaýkap,
Ýapraklaň çygyny owuçlap içýän.
Şapagyň nuruny döwümläp iýýän.
«Eý, şahyr, şuň ýaly ajap säherleň
Näçe müňün ýatyp geçirdiň?» diýýän.
Görmedik filmleň ýene-de geler.
Görmedik ýerlerňem göräýse bolar.
Ardurja sypdyrlan ol duşuşyklar
Giç däl, olaryň-da bir zady bolar.
Emma aglap giden tylla säherler –
Siz nirede?
Jogap berenok olar...

Wagt bilen gelin
...Şol diýip
Ýüz ýigit düşüpdi yşka,
Gyz bolsa birine beripdi göwün.
Toýda
Tutuş oba gülüpdi... Ýöne
Togsan dokuz ýigit
Aglapdam şo gün...
Şeýdip oba gyzy bolupdy gelin...
...Gelinlik has beter artdyrdy görkün.
Goşa egni göýä terezi kimin
Üstünde deň saklap gözellik ýükün,
Görk bilen Akyly ölçeýän ýaly
Des-deň bolup durdy (Kän-kän eginler
Taý getirip bilmän şol iki ýüki,
Ýeňil tarapyna bökýar kä günler).
Ýaşyl ketenili dim-dik eginler,
Keteniň üstünden gögerçin gyňaç –
Şowurdap işikden toýa geçende,
Eneler diýerdi: «Şuň ýaly agaç,
Gök ýaprakly agaç, saýaly agaç
Meniň balama-da salsyn-da saýa!»
Ol bolsa ýuwaşja ýylgyrýandyr-da,
Uz basyp barýandyr
Toý tutýan jaýa.
«Öwülýän-ow»... diýip gark bolmaz oýa.
Gümradyr öz küýi, öz işi bilen.
(Oň bilen müň kişi gümradyr welin,
Ol gümradyr diňe
Bir kişi bilen...)

Biri iliň-günüň alkyşy bilen
Garramajak bolsa, şol sona gelin
Garramaly däldi. Emma elli güýz
Oňa elli ýerden urupdyr elin.
Kakypdyr ýapragyn, döküpdir gülün.
Diňe gözlerinden çen etdim gelni.
...Seniň häsiýetiňe belet men, Wagt,
Ýöne Senden bir zat sorasym geldi:
Teý bolmanda,
Käte,
Şuň ýaly gelni
Gorap bileňokmy ýel-guzdan, posdan?
Näme üçin Saňa Gözellik bolsun,
Ha Bedroýlyk bolsun – hemmesi des-deň?
– Des-deň däldir!
(Güňlenç seslendi Wagt):
Men hem Gözelligiň aşygy, ogul.
Ýöne... borjum şeýle...
Wagtyň gözünden
Ýere tütäp gaçdy bir tokga nogul.
Ýalançy nogulmy?
Ýa çynçy nogul?
Çynçy! Ýalançy zat tütärmi eýsem.
...Sen hem-ä talaýaň,
hemem lowlaýaň...
Jellatmyň, şahyrmyň –
Aýtsana, kim Sen?

Peýzažly oýlanma
Ýaz geldi. Üýtgeşdi säheriň mähri.
Ýylady gödeňsi,
sowuklaç şapak.
Ýere mähir girdi. Mähriň demini
Agaçlaň köküne içirdi toprak.
Göýä topar-topar göwreli gelin –
Ýognan ýaly boldy agaçlaň bili.
Her biliň içinde müň-müňläp ýaprak
Dokuz aýy dolan bäbekler ýaly
Ýagta çykmak üçin jägilleşdiler.
Jägildä çydaman,
Ýaryldy bogun.
Bogunlaň içinden çykdy pyntyklar –
Ýaşyl telpeklije bir topar ogul.
Pyntyklardan çykdy ýetmiş dürli gül
Saryja, gyzylja... Hemmesem eziz.
Hersiniň düýbünde gökje düwünçek.
Öseweriň tiz!
Bişeweriň tiz!
Onsoň tomus düşdi. Säheriň mähri
Hasam gyzgynlaşdy. Lowlady şapak.
Ýere ataş girdi. Giren ataşy
Agaçlaň köküne
Içirdi toprak.
Ýeriň gyzgyn demin içen agaçlaň
Huşy göçdi, başy sämeşdi derrew.
(Ýaşlyk ne-hä düýne hasabat berdi,
Ne-de şo gününe geçirdi derňew).

Günler geçip gitdi keýip-sapada,
Göýä kirli zat ýok, hemme, zat tämiz.
Gündiz gijä,
Gije Güne howlukdyk:
«Bataweri tiz!
Dogaweri tiz!»
Şeýdibem güýz geldi. Günler goýaldy.
Balyn hödürledi agras agaçlar.
Kem-kemden hemme zat düşnükli
boldy –
Söýgüler,
armanlar,
dürsler,
ýalňyşlar...
Indem ylgap gelýär syrgynly gyşlar.
Güýzlük işler bolsa dag ýaly heniz.
Ýok, ýok.
entek-entek gelmäweri, gyş.
Duraweri, güýz!
Duraweri, güýz!
Garraýarys
Stareýem Paruýr Sewak
Stareýem dorogoý.
Paruýr Sewak
Garrap barýas, şahyr aga,
Garrap barýas görnetin.
Ýogsa Sen
Paruýr Sewaga
Öýkünmezdiň ahbetin.

Gyt däl ahyr kitaplarda başga-başga goşgular –
Söýgi hakda, ýaşlyk hakda... we ýene-de başgalar.
Ýeri, bolýar, öýküniber, aç syryňy jahana.
(Içiňi boşatmak üçin tapyldy bir bahana!)
Garrap barýas, Mämmet şahyr,
Garrap barýas, aý, dogan.
Düýnem bize diýerdiler:
«Aý, jan jigi», «aý, oglan».
Indi bu gün adymyz: «Aý, ýaşuly, «aý, aga!»
Şäherdemi, obadamy – bolsa haýsy toý, aga,
Käte-käte giň törde-de oturdylýan wagtyň bar.
Gaçgynyň tördi weli, indi törden bagtyň bar.
Garrap barýas, Berdinazar,
Ýap-ýaňy hem çagadyk.
Indi bu gün degirmençiň
Telpegi dek çalardyk.
Döş üstünden timarlap goýberäýsek sakgaly –
Garasyna näçe esse köp gelerkä ak gyly?
Sakgal syrmak, meger, dünýäň bagty
üçin dörän zat.
Ýogsa dagy giň dünýäni çalardaýjak adamzat...
Garrap barýas, doganlar,
Garrap barýas kem-kemden.
Ýöne weli garramak hem
Gyzyksyz zat däl eken.
Sakgal sakgal weli, saç hem bize iş boljak.
Garaz, näme, adam ogly, eýtjek-beýtjek ýaş boljak:
Depämizde oýnadyp kiçijik daragmyzy,
Ýeňsäň saçyn bärik çekip, bukýarys maňlaýmyzy.
Birdenem ters tarapdan öwsüp garagol şemal,
Syrymyzyň üstün açýar... Haý, garagol, garagol!

Garrap barýas, aşyk Kerim...
Şaglap barýar aý-günler.
Otuz ýyllyk yzda galdy
Şol toraňňy, ýylgynlar.
Şondan bäri mahal-mahal duşuşykda, ýygnakda,
Goşgularyň okan wagtyň ilkinji söýgiň hakda –
Demiňden ot sowrulýar, tütün çykýar depderden.
«Şol gyz häzir barmy?» diýip, sorag ýagýar köp ýerden.
Bar diýip hem bileňok, ýok diýip hem bileňok.
Çünki ol bar bolanda-da,
indi Seniň üçin ýok...
Garrap barýas, şahyr aga,
Garrap barýas, halypa.
Garrylyk hem dünýäde
Juda uly wezipe.
Adam garradygyça, has köpelýär synçylar.
Agramyňy ölçeýärler çynçylar, ýalançylar.
Ýaş wagtyň – gyzlar ölçeýär,
Gartaşaňda – uly il.
Işiňde-de hil gerek,
Kelläňde-de uly hil.
Pähim bilen, akyl bilen ýugrulmasa gartaňlyk –
Nesillere niçik miras goýup biler atalyk?
Gartaşýarsyň, Kerim şahyr,
Gartaşýarsyň, ezizim.
Ýöne weli akylyňa
Aýlanaňok henizem.
Köçä çyksaň henizem gözüň gyzda-gelinde.
Mart aýy golaýlaşsa, bir desse gül eliňde,
Nirä barýaň ýaltaklap? Kime berjek çemeni?
Öýüňde çemensiz otyr sekiz çagaň emeni.
Çemeniňi şoňa gowşur. Dolan, şahyr, yzyňa...

Iller eýýäm söz aýdyjy gelip ýörler gyzyňa.
Bir gyz bolsa toý sähedin sorap otyr ogluňdan.
Barýan ugruň päk bolmasa –
döneweri pyglyňdan.
Nirä barýaň şahyr,
Nirä barýaň?
Gün tutulanda
Bu goşgymda sazlaşyk ýok
Şu günki ahwal ýaly...
Howanyň ýüzi duşnüksiz
Jogapsyz sowal ýaly.
Jahan ýympyk, yşnaksyz
Jygyllykda satylýan çal ýaly.
Ne-hä bir gündiz ýaly,
Ne-de bir gije ýaly.
Haly ýaly al asman
Gum siňen keçe ýaly...
Ejir çekýär tebigat
Altmyşdan soň aýalyn
Aldyran goja ýaly.
Ýalňyzlyk

Ýalňyzlyk hakynda menem ýazaýyn
Sebäp – ýazýan köplük, ýazmaýan azlyk,
Başyňa iş düşer, janyň hem satdyr.
Muňa diýilýändir Kiçi ýalňyzlyk.
0

Otuza ýetensiň, Zürýadyň ýokdur.
Soň kyrkyň ujundan gädip ugransyň.
«Ilden ala-böle näme beýlekäm?»
Diýip, öz täleýňe özüň haýransyň.
«Kaka» sözün eştmän ellä ýetersiň.
Bir gün tapynarsyň ogullyk, gyzlyk,
Özüňkidir, emma ozüňkem däldir.
Muňa diýilýändir Orta ýalňyzlyk.

Duluňda ajaýyp aýalyň bardyr.
Öýüňe bezegdir, dyzyňa – gudrat.
Ylgap hyzmat edýän onuň özüdir,
Emma seň adyňa getirer hormat.
Ellä ser urarsyň. Çagasyn döküp,
Gözlerin ýumar ol. Başlar ejizlik.
On müň dostuň bardyr – göýä ýekesiň.
Muňa diýilýändir Uly ýalňyzlyk.

Eneň gezip ýörkä ýeriň üstünde,
Ýaza barabardyr gyşyň howasy.
«Dogadan nep tapdym» diýýän bar bolsa,
Megerem şol doga – enäň dogasy.
Baky däldir, bir gün eneň hem gider.
Niräňe seretseň – eýmenç tekizlik.
Beýle ýalňyzlygyň ady hem ýokdur.
Ol gädiksiz-zatsyz Doly ýalňyzlyk:


Ataňy sylamak – halky sylamak.
Mähri köpdür, şonça gazabam köpdür.
Käýýäp sapak bersin, söýüp öwretsin –
Atanyň mekdebi çirksiz mekdepdir.
Şol mekdebi oňat tamamlap bilseň,
Hemişe hemraňdyr Mertlik, Tämizlik.
Ýogsa senden hiç wagt är ata bolmaz –
Mydam gerşiňdedir Betbagt ýalňyzlyk.
Açyş
Başarsa –
Her adam açyş etmeli,
Aýdaly – Nýutonyň açyşy ýaly.
Ýöne weli şeýle açyşa çenlem
Seniň her ädimiň açyşdan doly.
Emersiň. Ösersiň. Emedeklärsiň.
Dek durmaz aýagyň, dodagyň, eliň.
Göwni hoşdur seni ýaradan ataň,
Kalby guşdur seni doguran gelniň.
Guwanarlar saňa. Onýança-da sen
Guwançly gözlerden bir çete gaçyp,
Lowlap duran peçi elläp görersiň.
Şeýder-de başlanar
Ilkinji açyş.
Kem-kem aýak biter. Ýöräp başlarsyň.
Ak süýt emen bolsaň şu wagta çenli,
«Eýýäm uly adam bolduň sen» diýip,
Emmäňe burç çalyp başlarlar indi.

Dogrudanam, eýýäm uly adamsyň,
Öňüňde tabakdyr, eliňde kaşyk.
Bir gün gyzgyn aşa agzyň ýakarsyň,
Soň üfläp içersiň –
Ýene bir açyş.
Kemala gelersiň. Adam bolarsyň.
Dostlaryňam kem-kem boýuny ýetir.
Özüňem ep-esli bolansyň weli,
Bir dostuň-a hasam belentde otyr,
Begenersiň. Bir gün öýne bararsyň.
Garşylar öýdersiň gujagyn açyp.
Ol bolsa gözlerin gyrp-gyrp eder-de,
Seň adyňy sorar.
Ýene bir açyş.
Üstüňi gam basar. Iň gowy dostuň
Entek salýan däldir gapyňdan gara.
Sen bolsa «Bu gün ger, erte ger!» diýip,
Garaşyp ýörensiň düşünmän syra.
Gelmez ol. Ahyry gapyň kakylar.
Ol dostuňam daldir. Ýöne tanyşdyr.
Ahwalyň soraşar. Derdiň paýlaşar.
Ertir eýýäm seňiň halyň ýagşydyr.
Sen bolsa ýaňkyny gören ýeriňde
Görmegem islemän bir çete gaçyp,
Ýigrener ýörerdiň şo güne çenli.
Ulumy, kiçimi –
Bu-da bir açyş.
Ýene bir tanşyň bar. Pukara ýigit.
Gol doly maşgala. Jaýy hem kepbe.

Seniň öz jaýyň hem şonuň jaýyça
Bardyr ýa-da ýokdur. Emma bir hepde
Barmajak adamlaň ýanyna gatnap,
Görmejek adamlaň gülüp ýüzüne,
Hemdemlik edersiň. Gyşyň öň ýanda
Çülpeje çagalaň deger gözüne.
Atalary bolsa şol täze jaýyň
Täze açar bilen gapysyn açyp,
Ak otag içinde seniň üstüňden
Gara şyltak ýazýar. Bu-da bir açyş.
Şunça açyşlary eden bolsaň-da,
Açyşyň sanyna buýsanmagyn sen
Çaknyşmak hetdine ýeten bolsaň-da,
Göreşe girmäge gyssanmagyn sen.
Göreşmek diýen zat mukaddes zatdyr.
Çaknyşjak bolsaň-da är bilen çaknyş.
Şeýle çaknyşykda ýykmagam gözel,
Ýykylmagam gozel –
Ikisem açyş.
Biziň işimiz
«Meniň, nä işimmiş bu zatlar!» diýýäs.
Ol ýalňyşýar. Diýýäs: «Meniň nä işim!»
Ol ýaňraýar. Diýýäs: «Meniň nä işim!»
Ol aldaýar. Diýýäs: «Meni aldanok,
Illeri aldaýar, Meniň nä işim!»
Görünmeli ýerde görünmese-de,
Görünmesiz ýere irinmese-de,
Goýalmaly ýaşda goýalmasa-da,

Uýalmaly ýaşda uýalmasa-da,
Ýene-de diýýäris: «Goýalman geçsin,
Goý, uýalman geçsin. Meniň nä işim!»
...Ol bolsa:
«Hemme zat meniň öz işim,
Nädemde illeriň nä işi?» diýip,
Maýkasyny çermäp göbegne çenli,
Dyzyndan geçmeýän jalbaryn geýip,
Edil dik garşyňda kofehanada,
Çigit çakyp otyr hüžžerdip döşün.
Sen bolsa diýýärsiň: «Goý, daş gemirsin,
Goý, ýalaňaç gezsin,
Meniň nä işim!»
...Ol ogurlyk edýär. «Meniň nä işim,–
Diýýärsiň – wagt geler, jezasyn çeker».
Ol myjabat ýapýar. «Meniň nä işim, –
Diýýärsiň – hakykat lowurdap çykar»,
Emma jezasynyň gelýänçä wagty,
Lowurdap çykýança hakykatymyz –
Juda çökder düşýär parhlylygymyz.
Juda gymmat düşýär kanagatymyz.
...Ol adamyň eden etmişi uly.
Ol-a ilden bezgek, il ondan bezgek.
Ýygnakda şol hakda sowal goýulýar,
Ýetýär geplemäge saňa-da gezek.
Sen onuň kimdigne bolsaň-da belet,
Ýa çekinip, ýa-da hormatlap ýaşyn,
Geplemek deregne aşak seredýäň:
«Goý, iller geplesin,
Meniň nä işim!»

Soň bir gün düşülýär seniň üstüňden,
Ýaňky gezek alyp hemmeden ozal,
Kiçijik günäli göreçleriňe
Eýmenç ýigrenç bilen aýlaýar nazar
Hem diýýär: «Günäsi juda ullakan.
Jenaýatkär. Suda bermeli işin!»
Sen bolsa şondan soň bilip galýarsyň
Niçiksi zat eken –
«Meniň nä işim!»
...Sen uly aýlykly ullakan işçi.
Emma pul diýleniň üýşüp ýatanyn
Göreňok sen. Nika ýüzükden başga
Ne-hä kümüşiň bar, ne-de altynyň.
Başga biri bolsa haram bagtynyň
Ugrunda hallanlap, otuzki dişin
Ýonduryp, gyzyldan gapladyp otyr.
Sen ýene-de diýýäň: «Menin nä işim!»
Altyn dişli kişi gün-günden azýar,
Ili hem azdyrýar. Güjeňläp dişin,
Bir ajap maşgalaň başyn aýlaýar.
Sen ýene diýýärsiň: «Meniň nä işim!
Aýlasa aýlasyn. Maňa degenok...»
Ol bolsa kem-kemden gaýşardyp döşün,
Seniň duluňa-da ätläp başlaýar.
Soň weli diýeňok:
«Meniň nä işim!»

Gurhanda: «Magşarda gopup harasat,
Asman-ýer çöwrüljek!» diýilýämişin.
Ýer çöwrülmez. Birden çöwrüläýse-de,
Ýeri çöwürjek zat:
«Meniň nä işim!»
Bagtlylyk hakynda
Işçiniň alypsatar goňşusyna açyk haty
Diýdiň sen:
«Işçiler nädip oňýarka
Alýanja şojagaz aýlygy bilen?..»
Emma weli işçiň günlük baýlygyn
Deňäp bilmen ýyllyk baýlygyň bilen.
Seniň puldan başga bilýän zadyň ýok.
Pikiriň-zikiriň pul, pul, ýene pul.
Bolmasa-da bizde gul diýilýän zat,
Sen gul! Haram puluň elindäki gul!
...Agaň soňky demde hyrkyldap ýatyr.
Sen onuň yzyndan gitmäge derek
Şu günki gazanan puluňy sanap,
Ekstra bilen urýarsyň börek.
Syrkaw dem sanaýar, sen pul sanaýaň.
Men bolsa gazan gapgaryp pitä,
Bugy hem gaýtmadyk jüýje çorbasyn
Seniň dertli agaň yzyndan eltýän.
Sen bolsa şo mahal sanan puluňy
Desseläp, desseläp, daňýardyň müňden.

Emma meniň kisäm müňsüzem bolsa,
Şo mahal müň esse
bagtlydym senden.
...Obadaş tanyşyň ýogaldy bir gün.
Duran-duran ýerden ylgady uly il.
Sen bolsa («syrkaw men, işli men...»
diýip)
Tapyndyň özüňe müň dürli delil.
Men bolsa şol mahal egnim tabytly,
Dostuňy göterip barýardym öňden.
Şonda meniň kebzäm hasratlam bolsa,
Müň esse baýdym
hem
bagtlydym senden!
...Dileg edip geldi
garryja eneň.
Bende dilegçi hem däldir-le weli,
Düwünçekmi ýa-da atgulak üçin
Azajyk ýetmedik bolarly puly.
Sen oňa köneje bäşlik uzatdyň,
Soň üçlük uzatdyň (kesen dek tenden!)
Men bolsa şo mahal
öz enem bilen
Müň esse baýdym
hem bagtlydym senden.
...Ne roman okaýaň, ne-de bir goşgy.
Okamak deregne içýäň hem iýýäň.
Bir kitap görkezsem,
saldarlap görüp,
«Şuňa näçeräk pul aldyka?» diýýäň.

Beýik Magtymgulyň kitabyny hem
Özüň däl, getirip beripdir ogluň.
Halal, haram hakda okan mahalym –
Kitaby ýyrtaýjak, ýyrtaýjak bolduň.
Dogrulyk hakdaky ýekeje söz hem
Ýerleşip bilenok pos basan beýnä...
Men bolsa her agşam bagrymy berip
Puşkine, Pyraga, Nowaýa, Geýnä,
Balarysy ýaly şire toplaýan
Danalaň dürdäne setirlerinden.
Şol pursat
bar öýüm, maşgalam bilen
Müň esse gurply men,
Bagtly men senden.
...Söýgüden doýanok meniň gözlerim.
Seň gözleriň bolsa doýanok zatdan.
Kopügiň hasaplap uzynly gije,
Mele gelniňi-de çykarýaň ýatdan.
Men bolsa şo mahal
mele gujakda
Her minutda iki ýaşyny ýaşap,
Uly söýgi bilen ýeten bagtymyň
Kä lebinden, käte gözünden ogşap –
Seniň puluň sany çen-çakdan çyksa,
Meniň posa sanym çykýardy çenden.
Şo mahal
özüm hem,
gelnim, öýüm hem
Müň esse baýdyk
hem
bagtlydyk senden.

...Her gije, her säher eýmençden eýmenç
Gara wakalary görüp düýşüňde,
Käte basyrganyp, käte gygyryp,
(Hiç zatdan gorkmasyz) juwan ýaşyňda,
Maşyn sesi çyksa, tisginip turup,
Çyrany-da ýakman,
ylgaýaň gapa!..
Biz bolsak şo mahal çagalar bilen
Gark bolup iň süýji, lezzetli uka,
Zähmetiň, Söýginiň eşretin görüp,
Nur sorup ýatyrys ertirki günden.
Müňläp nulumyz ýok. Emma müň esse
Baý biz,
arkaýyn biz,
bagtly biz senden.
Döwür beýle däldir
Dünýe döräp, heniz şeýle ajaýyp döwür
bolan däldir. Emma käbir naýynsaplar
özleriniň ähli aýyplaryny döwrüň ustüne
atýarlar.
(Ýaşulular Sowetiniň maslahatynda bir
gojanyň aýdanyndan)
– A-gyz, näme, hanmydyň sen! Geýinýärsiň beýle
gymmat?
Her ýaglygyň – iki goýun. Her ýüzügiň – bir bedew at.
Her köýnegiň bahasyna alyp boljak iki sygyr.
– Iller geýýär, menem geýjek.
Döwür şeýle, döwür.
0
Gelin, näme dänjirýärsiň? Çüýredimi öňki dişiň?
Altyn seni ýigdeltmändir: kyrk bolupdyr otuz ýaşyň.
Hem pul seçdiň, hem garradyň, hem dişiňe berdiň
jebir...
– Iller şeýdýär, bizem şeýtdik,
Döwür şeýle, döwür.
***
– A-how ýigit, bu nä boluş! Ýeňsäň saçy iki gujak!
Bu gün-erte ogluň bolsa, sallançak hem ýasap boljak.
Hany derrew il görmänkä sertaraşa tarap ýüwür!
– Iller şeýdýär, menem şeýtdim.
Döwür şeýle, döwür.
– Men-ä seni tanamadym. Gözleriň-ä örän tanyş
Wiý, wiý, Berdiň gyzymy sen! Saçyň näme ýarty garyş
Dört örümiň şemal degse seslenerdi şowur-şowur,
– Iller kesdi, menem kesdim
Döwür şeýle, döwür.
***
Goňşym diýdi: «Toýdan bäri iş edenok oglum Anna
Ogluň Anna iş edermi! Öýün goşy – dokuz tonna
Ojakda-da öweç eti bylkyldap dur bygyr-bygyr...
–Wah, şeýdýäs-dä... Biz guraly!
Döwür şeýle, döwür.
–Dur, dur gardaş! Konwertiňi atma poçta ýaşigine
Işligini görmesem-de, seredeýin daşlygyna.
Muň yzynda goluň ýok-la! Näme barka, için çöwür?!
– Çöwürmäge gaýrat ýokdur.
Döwür şeýle, döwür.

***
– Şägirt inim, eserleriň setir sany çykdy çenden
Kitaplaryň galňadykça, okalýarsyň günbe-günden!
Setirleriň arasynda ne ýürek bar, ne-de bagyr...
– Şu günki öýken... besdir maňa.
Döwür şeýle, döwür.
Omzy bilen bir gojany kakyp geçdi daýaw oglan.
– Ýeri köçä sygaňokmy, garynjygy doýan oglan?
Degmedige ýylanlaram degmezmişin ömür-ömür.
O diýýäniň ertekidir.
Döwur şeýle, döwür.
***
Aýna bakyp bezenip dur çynar boýly Ogulsenem.
– Hanha seret, hamyry-da ýugrup otyr syrkaw eneň.
Hany derrew eliň ýuw-da, iýjek nanyň özüň ýugur!
– Ejem jandan aýlanaýyn!
Döwür şeýle, döwür.
***
Iki mellek ortasynda gygyrşyp dur iki goňşy.
Ýeke garyş ýer üstünde turýar «watançylyk» urşy,
– Agam, sen bir parhlyrak bol, nämä gerek munça
wagyr?
– Parhly bolsaň nyrhyň bolmaz.
Döwür şeýle, döwür.
***
– On otagly köşk gurupsyň. Keşşik aga, berekella!
Ýöne bu on... köpräk dälmi dört-bäş sany gara kellä?

Görýän weli, bir aýlyk däl: kisejigiň örän agyr.
– Aýlyk bilen iş bitenok.
Döwür şeýle, döwür.
***
– «Moskwiçli», Žigulili» köp duşupdyň uly ýolda.
Bu gün bolsa garažyňda lowurdap dur mele «Wolga».
Bir başyňa nämä gerek munça rul, munça tigir?
– Satýas, alýas... Alýas, satýas...
Döwür şeýle, döwür.
***
– Köşek, nirä howlugýarsyň? Ajalamy? Jenaýata?
Kabinaňda – mele gelin. Özüň bolsa – juwan ata.
Bäş-on minut giç barsaň-da, toý eýesi eder sabyr...
– Döwre görä sürmek gerek.
Döwür ýyndam, döwür.
***
– Aý, goňşy jan jan, aýaklaryň kesildi-le
işigmizden
Ozallar-a tä ýatýançak düşmezdiňem düşegmizden.
Ýatlaşardyk geçenleri. Okaşardyk goşgy-şygyr.
– Şygyr-pygyr ýatdan çykdy.
Döwür şeýle, Döwür.
***
– Magaziniň takrap ýatyr. Planyň hem uklap ýatyr.
Gerek zady, geçgel zady haçan aljak, Mämmet müdir?
Bu gün-bu gün, ertir-ertir. Gutardy-la takat-sabyr.
– Zat bermeseň – zat berlenok.
Döwür şeýle, Döwür.

***
– A-haw, dogan, düýn dälmidi öz dostuňa wepaň hakda
Güp-güp edip, gant deregne ant içýärdiň tokga-tokga.
Indem dosta şyltak atyp, dübläp ýörsüň gübür-gübür
– Işim bitdi. Antym ýitdi.
Döwür şeýle, döwür.
***
Öňümden bir ýigit çykdy ýetmiş ýaşly garry ýaly.
Düýnem daýaw bir ýigitdi dagda biten gargy ýaly.
Bu gün bolsa garynja dek zordan ýörýär
gybyr-gybyr...
– Şahyr, ýör bir... üçleşeli
Döwür şeýle, döwür.
***
Soradym men Döwre bakyp.: «Dogrudanam, şeýlemiň
sen?
Hany antyň? Hany haýaň? Serhoşmyň, sen? Telbemiň
sen?»
Döwür maňa jogap berdi: «Men hemişe size bagly.
Ulaldýan hem adam ogly, kiçeldýän hem adam ogly.
Biri çekýär ýagta tarap, biri çekýär gijä tarap –
Uly çekýär ula tarap, kiçi çekýär kiçä tarap.
Ýagşylara arka durdum, ýamanlary gaýgyrmadym.
Dogrulyga çagyrdym men, egrilige çagyrmadym.
Ýalan gepi diý diýmedim. Döwlet pulun iý diýmedim.
Iki sygryň bahasyny köýnek edip geý diýmedim.

Münmek üçin maşyn berdim, ýüz elliden bas
diýmedim.
Daranmaga darak berdim, dort örümiň kes diýmedim.
Dynç almaga wagt berdim, okamaga – bagt berdim.
Jübiňizden hak almadym, öz kisämden mugt berdim.
Bugdaýňyzy orup berdim, pagtaňyzy ýygyp berdim.
Her gün içjek süýdüňizem güjürdedip sagyp
berdim.
Söýüşseňiz – ýigit berdim, söýülseňiz – gözel berdim
Lak atmaga söz tapmasaň – goşgy berdim, gazal
berdim.
Dertleseňiz – derman berdim, işleseňiz – zähmet
berdim.
Ýaşamaga al baýdakly, adalatly Döwlet berdim.
Bezedim men egniňizi, doýurdym men garnyňyzy.
Ýöne weli käbiriňiz ýelä tutup burnuňyzy,
Bar garany maňa sürtüp,
Etseňiz-de uly gowur,
Dünýe döräp bolan däldir.
Meniň ýaly Uly döwür...
Siz etmeli ömri ömür,
Siz etmeli döwri döwür!»

Ogluma nesihat
Atam maňa aýdypdy,
Menem saňa aýdaýyn.
Men-ä sapak edindim,
Saňa-da sapak bolsun:
Lybasyň ýüpek bolup,
Namysyň nah bolandan,
Goý, lybasyň nah bolup,
Namysyň ýüpek bolsun.
***
Ozaldan dunýäniň ýasalşy şeýle
A. Puşkin
Ozaldan dünýäniň ýasalşy şeýle.
Bir adam – ullakan, bir adam – kiçi.
Kiçi kişi ullakan saýar,
Özün kiçi saýar ullakan kişi.
Hawa, şo sebäplem ullakan kişi
Kiçiň günäsinem götär boýnuna.
Kiçijikler bolsa uly kişileň
Ýalňyşyn hasaplar ömür boýuna.

***
Senden uly ýok diýseler,
Eselmegin sen!
Kaýsyn Kulyýew
Senden uly ýok diýseler,
Eselmegin sen.
Senden kiçi ýok diýseler,
Peselmegin sen.
Özüň kiçi bolsaň – uly boljak bol,
Özüň uly bolsaň – kiçi boljak bol.
«Sen keçe!» diýseler – haly boljak bol,
«Sen haly!» diýseler – keçe boljak bol.
«Sen köçe!» diýseler – ýoda ýaly bol,
«Sen ýoda!» diýseler – köçe boljak bol.
Hem-ä öz ýaşyňdan
Uly ýaly bol,
Hemem deň-duşuňdan
Kiçi boljak bol.
Özüň serdar bolsaň – daýhan boljak bol,
Özüň daýhan bolsaň – serdar ýaly bol.
Gerek bolan güni – iliňe baş bol,
Soň ýene ýer depip, agdar ýaly bol.
Öz gysga ýoluňy, ýalňyz ömrüňi
Şeýdip ýaşagyn sen, şeýdip ötgün sen.
– Baý-baý, adam bolmak kyn zat eken-ow!
– Ýogsa aňsat zatdyr öýdüpmidiň sen?

***
«Gowynyň gadyryn bilsinler!» diýip,
Erbetlik diýen zat döränmiş kem-kem.
Hemmeler Gowynyň gadyryn bilse –
Erbetlik äleme inmejek eken.
«Ýaşlygyň gadyryn bilsinler!» diýip,
Gojalyk ýerinden turanmyş kem-kem.
Hemmeler ýaşlygyň gadyryn bilse –
Gojalyk gojalyp öljegem eken.
«Söýginiň gadyryn bilsinler!» diýip,
Hasrat gözlerini açanmyş kem-kem.
Hemmeler Söýginiň gadyryn bilse –
Hasrat ukudanam turmajak eken.
«Saglygyň gadyryn bilsinler!» diýip,
Kesel diýilýän zat döränmiş kem-kem.
– Hemmeler Saglygyň gadyryn bilse,
Äleme inmezdim – diýýärmiş – Kesel.
«Adamyň gadyryn bilsinler!» diýip,
Gaharlanyp Ölüm inenmiş Ýere.
Her kim bir-biregiň gadyryn bilse –
Ölüm
gelen ýerne gitjekmiş ýene.
Ogul bolan güni ýazylan goşgy
Şu gün gapymyzdan bir adam geldi –
Ne-hä pasporty bar,
Ne-de bir ady.

Ne-de bilýän,
Ne-de düşünýän zady
Ýöne weli ol adamyň üstünden
Alkyş, şöhrat çabga ýaly ýagýady.
Biri oňa uzak ömür dileýär.
Şöhratdan ýükleýär ýene-de biri.
Ol bolsa olary nä-hä diňleýär,
Ne-de jogap berýär ertirden bäri.
Aý geçer, ýyl geçer. Dürli howada
Görer ol durmuşyň yssysyn, sowgun.
...Şonda-da şowhuna, şöhrata, ada
Sen
şu günkiň ýaly biperwaý bolgun,
Oglum!
-nji iýun, .
Pida
Çaga!
Seniň adyň tutulan wagty
Giňeýär dargursak, ýylgyrýar dertli.
Bir günde müň gama döz gelip bilýäs
Bir dem Seni bagtly etmekden ötri.
Seniň bar ýeriňde terdir dirilik,
Seniň ýok ýeriňde –
älemde meşhur
Beýik ymaratlar, piramidalar,
Ýüzläp şäher, bag, gül – hemmesi merhum.

Kä öýleň töründe üç-dörtden bar Sen,
Kä öýlerde ondan-on dörtden-de bar.
Käbir öýler bolsa gije-gündizläp
Diläp-diläp, ýeke dyrnagyňa zar.
Ýöne gürrüň ol babatda barmaýar.
Häzirki gürrüňim başga zat hakda.
Ýüzläp-ýüzläp otly-otly ojakda,
Ýüzläp-ýüzläp süýtli-süýtli gujakda
Bägül ysly, kümüş gözli emmäni
Sokjap-sokjap gelýäň bir gün kemala,
Onsoň adymyza «Nämüçin?» dakyp,
Sen jogap agtarýaň müň bir sowala.
Emma meň gürrüňim bu hakda-da däl.
Meniň bu gürrüňim başga zat hakda.
Käte Seni adam etmekden ötri
Galýarys biz adamlykdan uzakda.
Ýarylmaly wagty ýarylmaly çiş,
Aýdylmaly wagty aýdylmaly söz
Käte Sen sebäpli bogazda galyp,
Iriňleýär bogaz,
Simleýär bogaz.
Ýalan zada – ýalan,
Ýamana – ýaman
Diýilmeli ýerde çekilip gyra,
«Çagalar bar!» diýip, dişimiz gysýas.
Hamala diýersiň, çagaňa görä
Namysa ýeňillik berilýän ýaly,
Teselli gözleýäs her bir delilden.
Seni il hatarna goşmaklyk üçin
Şeýdip öz-özümiz daşlaşýas ilden.
0
«Çagalar bar!» diýip,
öz pesligmiziň
Garamatyn atyp Seniň boýnuňa,
Dünýädäki iň mukaddes sözleri
Käte gurban edip durmuş oýnuna,
Adalat öňünde,
Ynsap öňünde,
Hakykat öňünde düşýäris ejiz.
Şeýdip pida edýäs adamçylygy
Ertir Seniň adam bolmagyň üçin.
Belki, Seniň adam bolmagyň üçin
Pida-da gerekdir. Ýöne ol juda
Gymmat düşýär. Onuň her döwri üçin
Döwrüň namysyny edýäris pida..
Edeplilik hakynda
Ynha «Ýazyjynyň, tribunasy».
Ýaş awtor ýylgyryp, çykdy ekrana.
Hamala diýersiň, şygyr dünýäsin
Özi guran ýaly bakdy erkana.
«...Hawa, biz şahyrlar... pylan zat ýazdyk.
Biz şahyrlar... hawa...» Gür berdi şahyr.
(Jan inim, ömründe Pyragyň özem
«Biz şahyrlar...» diýip aýtmandyr ahyr!)
Oturşynda, gepleýşinde müýni ýok.
Sözledi arkaýyn, sözledi uzak.
«Döredijiligim... poemam... goşgym...»
Gaýşardy gaýtalap onlarça gezek.

«Ýene bir poema döretdim şu ýyl...
Ýene döretmekçi...» Gür berdi şahyr.
(Jan inim, ömründe Çehowyň özem
«Men döretdim...» diýip aýtmanmyş ahyr!).
Poeziýa – aýylganç ene
Poeziýa
barypýatan päklikdir,
Poeziýa
göze görnen bir gyzdyr.
Bir seretseň –
onuň daşy köplükdir,
Bir görseňem
şol köplükde ýalňyzdyr.
Owadan gyzdyr ol – aşygy köpdür.
Akylly gyzdyr ol – gytdyr çyn aşyk.
Sataşan aşygnyň kimdigne görä,
Ýa togtar,
ýa gider menziller aşyp.
Nikalaşar. Müňläp perzendi bolar.
Birine käýiner, birine güler.
Aýylganç enedir: öz perzendini
Öz elleri bilen bogup-da biler.
Şikesli perzendin bogmasa eller –
Gözellik gutarar Poeziýa uklar.
Onsoň ony diňe ýekeje hossar
Betbagt doglan
Kagyz düşegi saklar!

«GSM»
Bir gije ýatyrdym tünüň ýarynda.
Giripdir düýşüme mojuk bir ahwal:
Bir äpet maşyn dur redaksiýada.
Aşagynda bolsa – üç aýak stol.
«Bu niçiksi nyşan?»
Berdim men sowal.
Diýdiler: «Goşgyny saýlaýan maşyn»
Her anna gününde indiden beýläk
Näçe goşgyň bolsa getirber, şahyr!»
...Ynha ýetip geldi arzyly anna.
Şahyrlar üýşüpdir uludan-kiçä.
Nobatyň bir ujy – maşynyň ýanna,
Beýleki bir ujy – syganok köçä.
Gara saçlymysyň,
Ak saçlymysyň,
Ýa-da saçlaryndan ýaňy çal sepen
Şahyrlar asuda garaşyp durlar.
(Bularam asuda boljaklar eken)
Nobatyň ýetdimi – gapagy göter.
Näçe goşgyň bolsa – içine okla.
Çilimiň otla-da bäş minut garaş.
Onsoň oklan zatlaň täleýi hakda
Özüniň pikrin aýdyp dur maşyn.
Birin saga zyňýar, birini çepe.
Saga giden –
düşýär hapa ýaşigne.
Çepe giden –
gidýär gös-göni çapa.
Eýýäm bir dostumyň eli sandyrýar.
Meniň bolsa eýýam sandyrýar beýnim.

Sandyrap başlady ýene bir dostum –
Ýaş dostum –
wah, seňki nämedi, inim!
Seniň, bar geljegiň öňüňde entek.
Seniň maňlaýyňa ýazlypmy şygyr?
Şahyrlyk bolmasa – ýene-de bir kär.
Emma kyrk ýaşdan soň
biz üçin agyr!...
Gelip dur ýigitler. Gelip dur gyzlar.
Barha uzap barýar nobatyň yzy.
Hanha, ajap bir gyz belläp dur nobat.
Tanyş ol: TDU-nyň student gyzy.
Gözleri-de ajap, ýüzi-de ajap.
Alkymna nur saçýar köýnegniň nagşy.
Ýöne alyp gelen goşgulary hem
Özi ýaly ajap bolaýsa ýagşy.
Ýogsa bu maşynda sylag-hormat ýok.
Ýigitmiň, perimiň – bolaý sen her kim
Görküňe, boýuňa seredip däl-de,
Şygryňa seredip kesýärdi höküm.
Lenin baýragynyň laureatymyň,
Pyragy baýragnyň laureatymyň,
Halk şahyry diýen uly atlymyň,
Ylymlaň doktory, kandidatymyň –
Seniň kimdigiňe bakanokdy ol,
Bolsa-da egniňde her niçiksi çin,
Ol hyzmat edip dur çin üçin däl-de,
Ýalňyz,
ajap,
uly
Poeziýa üçin.

Goşgynyň yzyndan oklanýar goşgy.
Hordaň – saga gidýär, oňadyň – çepe.
Çep tarapda – diňe bäş sany kagyz,
Sag tarapda eýýäm – giden bir depe.
Sandyrap başlady ýene bir dostum.
A-how, töweregmiz gyz bile gelin.
Birden sandyrýanyň duýaýmasynlar,
Walla, kisäňe bir salsana eliň.
Aýby ýok, gardaşym, şahyr bolmasak
Goý, bolman geçeli. Ýöne weli biz
Gyzlaň ýanynda bir beýdip durmaly.
Edil polat ýaly bolsun elimiz...
Men diýen şahyrlar ýaýkaşyp başyn,
Gaýdyşyp barýarlar ýüzlerin sallap.
Özlerem bilenok nirä barýanyn,
Göýä polklaryndan azaşan soldat –
Hersi öz polkuny gözläp barýardy.
Ne gykylyk bardy, ne-de bir gybat...
«GSM» işläp dur. Nobat ýöräp dur.
Bir görsem ýetipdir
Maňa-da nobat.
«Geçiber, geçiber, geçiber uýam!»
Nobatymy berdim yzdaky gelne.
(Hormatlanym üçin şeýtdimmikäm men,
Ýok, gorkanym üçin etdim men şeýle).
Ol gitdi. Ýene-de nobatym ýetdi.
«Geçiberiň!» diýdim yzdaky gyza.
(Hormatlanym üçin şeýtdimmikäm men,
Ýok, ýok, gaçjak bolup çekildim yza).

Emma gyz
hiläme düşünen eken.
«Howlugamok» diýip, ýylgyrdy hötjet.
Öz-özüme diýdim: «Bar, gaçdyňam sen,
Ykbalyňdan gaçyp sen nirä gitjek?»
Pedalyň üstüne aýagmy atdym
Ryçagy çekdim. Açyldy gapak.
Bir papka goşgyny içine atdym.
Hopugyp oýandym...
Akmak men, akmak!
Şo mahal oýanmak nämäňe gerek –
Ýene bir minutjyk ýataýan bolsaň,
Seniňem kimdigiň belli bolardy,
Belki, çyrşamaňy goýardyň onsoň.
Asyrlaryň yzasy
Synyp-synyp dürli reňkli baýdaklar,
Yzda galdy pajygaly uzaklar...
Ýöne weli şonda-da
Puşkine degen oklar
Heniz-henizem gelip,
Ýüregime degip dur.
Geçip-geçip ötlem-ötlem aý-ýyllar,
Yzda galdy kowçum-kowçum menziller...
Ýöne weli şonda-da
Pyraga batan eller
Heniz-henizem gelip,
Demligimi bogup dur.

Pyragyň gaşynda
Poeziýa baýramçylygynda okalan goşgy
Pyragyň gaşynda goşgy okamak –
Aňlaýanlar üçin iň agyr hormat.
Ol diňe hoşasyn çöplemeklik däl,
Erkek kişi kimin
Ekeniň ormak.
Pyragyň gaşynda goşgy okamak –
Ynsabyň gaşynda goşgy okamak.
Üm bilen, söz bilen aýdyp bolmajak
Hasabyň gaşynda goşgy okamak.
Pyragyň gaşynda şygyr sanamak –
Dünýäden utulyp,
Utulman durmak.
Öz beýik ataňdan
has beýik bolmak,
Bakylyk gaşynda
utanman durmak.
Pyragyň öňünde goşga synanmak –
Bir gyzyň ugrunda özüň köýdürmek.
Meňliňi aldyryp,
onsoň ol gyzy
Ýene gaýdyp alyp,
Dünýä soýdürmek.
Pyragyň gaşyna silkinip çykmak –
Iň görkli zada-da görk berip bilmek.
Bugdaýyň,
keteniň öňki reňkine
Bagryňdan ýene-de
Reňk berip bilmek.

Pyragyň gaşynda seresap gerek.
Hökman däl elimiz göge götermek.
(Ýöne bir elimiz göteräýsek-de,
Hökmandyr
birini Ýere ýetirmek!)
Pyragyň gaşynda dymmagmyz gerek.
Söz berilse weli
sözlemek ýagşy.
Ýöne her sözlenen pelsepä derek
Pyraga ýüz sapar gözlemek ýagşy.
Has pesde bolsa-da eginlerimiz,
Nazarna deň gelsin nazarlarymyz...
Bu gün goşgy diňläp,
tirsegne galsyn
Halyllarymyz,
Gurbannazarlarymyz.
Pyragyň gaşynda goşgy okalsa,
Ýüreklerin gerip, diňlärler olar.
Olaryň umydyn aldamalyň biz.
(Käte dirileri aldamak bolar!).
Pyragyň gaşynda akyl okamak –
Iň beýik nazara
baryp okamak.
Hem-ä ol nazardan
gorkman okamak,
Hemem sandyr-sandyr
gorkup okamak.

Pyragyň öňünde setir okamak –
Üç güýjüň öňünde özüň synamak:
Ýyldyzyň başynda,
Dagyň döşünde,
Ak ýagşyň gaşynda
Goşgy sanamak.
Pyragyň ýagyşdan bir tapawudy –
Ýagyş hemme goşga el çarpar durar,
Pyragy çarpmaz.
Pyragyň ýyldyzdan bir tapawudy –
Ýyldyz hemme goşga ýylgyrar durar,
Pyragy beýtmez.
Pyragyň daglardan bir tapawudy –
«Men!» diýip gygyrsaň, dag hem «Men!» diýer
Pyragy diýmez.
Ýyldyrym
K. Baýrammyradowyň ýadygärligine
Ýyldyrym – dünýäniň, uly gudraty.
Emma ähli ömri ýekeje demdir.
Gylyç dek lowurdap gynyndan çykar.
Ýene görseň gözden ýitip gidendir.
Emma eýýäm etjegini edendir.
Etjegin eder-de gözüňden ýiter:
Ýalkasa – ýagtysy ýeter ömrüňe,
Gargasa – garasy ömrüňe ýeter.

Gijedi. Garady kömürden beter,
Şähere barýardym. Ýyldyrym çakdy.
Azaşan ekenim. Düzeldi başym.
Sowuldym. Öňümden ak ýoda çykdy.
Ol ýoda şähere getirdi meni.
Şäher uklap ýatyr. Ne ses bar, ne üýn.
Ýok, maňa ses däl-de, yşyk gerekdi
Barmaly jaýymy saýgarmak üçin.
Onýança ýene-de ýyldyrym çakdy.
Okadym diwarda köçäniň adyn.
Barşym ýalňyş eken. Sowuldym sola.
Aýaklam düşensoň gerekli ýola,
Indi ýöräp däl-de,
Uçup barýardym.
Edil şo bada-da arka ýüzümden
Aýak sesi geldi. Bakdym yzyma.
Iki eýmenç gara gözüme ildi.
Yzyma ýöredim – gitdi yzyna.
Öňüme ýöredim – düşdi yzyma.
Birdenem köçeden öwrülip çepe,
Agajyň astynda aýak çekdiler.
Onýança-da meňzäp altyndan ýüpe,
Ýene bir ajaýyp ýyldyrym süýndi.
Şol gara agajyň üstünden indi.
Şondan soň gözüme ne agaç ildi,
Ne gara ildi...
Ýolum dowam etdim. Onýança ýene
Atyldy ýyldyrym. Ýagtyldy bir jaý.
Işigini kakdym. Çyra ýakyldy.
Onýança-da gapy açyldy, heýjan!
00
Girdim. Şo bada-da bagra basyldym,
Birden nur çaýylyp garaňky aýna,
Has uzyn, has ajap ýyldyrym süýndi
Açyldy alnymda bir uly dünýä.
Kontrast
Gümmürdi,
Gümmürdi,
Ýene gümmürdi.
Gümmürdiň zarbyndan daglar möňňürdi:
Daglaň gözýaşyndan doldy dereler.
Ýene bir gümmürdi baryn diýdirdi,
Gümmürdi daglaryň üstünden sowlup,
Ugrady kem-kemden gaýralygyna.
Goýberdi özüňiň ähli çabgasyn
Gum bilen daglygyň aralygyna.
Şäherli el çarpdy: «Jaýgözin geldiň,
Agaçlar tozandy, köçeler çaňly
Ýag sen depämizden näçe isleseň,
Guý ertire çenli, birgüne çenli!»
Obaly ah çekdi: «Edil ýap-ýaňy
Sepip gutarypdym gowaça çigdin.
Başga gün, başga aý gapyşan ýaly,
Nämüçin, nämüçin şu mahal ýagdyň?»
Ömründe «Ýa hudaý» diýmedik ýigit
Kem-kemden gysylyp bir ajap sona,
Posanyň yzyndan posalar alyp,
Diýýär: «Ýa-h, hudaý jan, oňardyň şun-a!»
0
Bir gyza garaşyp ýene bir ýigit
Agajyň astynda çekip dur nala.
«Diňmän geçen, indi diňäý-dä!» diýip,
Kä asmana bakýar,
Käte-de ýola.
Çopanlar gygyrýar: «Ýag ýaganagym!»
Çoluklar böküşýär: «Guý guýanagym!
Süýji suwdan dolsun ähli kaklarym,
Ähli çeleklerim, ähli çanagym!»
Çabga geçdi gitdi.
Bulut tüýdüldi.
Ýene-de gün çykyp, asmandan garýa.
Birini gyzgyn gün ýandyryp barsa,
Beýleki birini doňduryp barýa.
***
Tanyşymyň öýi. Açdylar gujak.
Töre göz aýladym: hemmeje zat bar.
Dulda asylgy dur çaň basan gyjak,
Ýanynda
Pürlüden dem alan dutar.
Lýustra
bäş tama saçyp dur ýagty.
Haly bar, ýüpek bar, täsin serwant bar.
...Şol öýde ýekeje keçe bar wagty
Gygyrardy gyjak,
Saýrardy dutar.
Menem aýagymy uzyn uzadyp,
Tirsegme ýaplanyp, çekerdim çilim.
Indi göýä meniň her burum tüssäm
Ol öýe ölüm.
0
Bela
Meniň bir tanşym bar: adyn aýtjak däl.
Tapawudy näme – Meretmi, Kuly.
Wezipesi näme – onam aýtjak däl,
Tapawudy näme – kiçimi, uly.
Alýan aýlygy-da biziňki ýaly.
Hut biziňki ýaly aýagy, eli.
Ýöne bizden birje tapawudy bar –
Köpmüşin puly.
Nireden alýarka? Onam biljek däl.
Ýöne käte-käte gijände dili,
Gezelenje gelýär. Ýa-da çagyrýar.
Damaskmy,
Beýrutmy,
Müsürmi,
Çili –
Ynsan ömri hakda, azary hakda,
Armanly ölenleň mazary hakda,
Müňläp pajygaly mesele hakda,
Dünýäň derdi hakda, keseli hakda
Gürrüň edilende –
başyny ýaýkap,
«Hä-h şeýle-dä!» diýip, dem alyp uly,
Hyrçyn dişläp, için çekýärem weli,
Birden arasynda ýylgyraýýar ol
Ýadyna düşende
puly, puly, puly...
0
Men – Rupiýa
Hindi şahyry Ugradan
Çagalaryň güýmenjesi, karary,
Jahyllaryň kellesiniň humary,
Gojalaryň ýaş soňunda mydary,
men – Rupiýa.
Adamlar güýjüme, erkime boýun,
Salýaryn başlarna müň dürli oýun.
Hiç haçan göwnümi ýykan däldirler,
Meniň diýenimden çykan däldirler.
Bütin dünýä zulumyma tabyndyr,
Bir zat diýsem, aýdan sözüm kanundyr.
Dünýäni düňdermek ýanymda hiçdir,
Meň güýjüm ýer şaryn üýtgedýän güýçdür.
Adamyň häsýeti baglydyr maňa,
Ähli diýenimi etdirýän oňa.
Ony döredýän-de, bozýan-da özüm,
Ony eredýän-de, sozýan-da özüm,
Men – Rupiýa.
Eger şu dünýäde taňry bar bolsa,
Taňry mendirin
Söýgi bar bolsa,
Söýgi mendirin.
Din hem bar bolsa,
Din-de mendirin.
Hakykat men; güýç-gudrat men, huda men,
Pähim-paýhas, zowky-sapa, pida men.
Şu dünýä men, o dünýe men, eşret men.
Şatlyk, gülki, muşakgat men, ezýet men.
0
Sesim keramatly lezzetden doly,
Dünýäde ses bolmaz meň sesim ýaly.
Gözel gyzlaň gülküsinde, näzinde,
Mridangaň, sitaranyň sazynda
şeýle lezzet barmydyr?
Tüýdügiň, dombraň dürli sesinde,
Dünýä owazlarnyň ählijesinde
şeýle lezzet barmydyr?
Ýedi notaň hemmesinden ötüren
Iň lezzetli Sekizinji nota men.
Eý, siz, Gita uýýanlar,
Çanda-sapdaşata hormat goýýanlar.
Hudaý diýýänler,
«Mahabharataňy» teswir edýänler,
«Ramaýanany» söýýänler,
Diňe maňa alkyş okap,
Meň wagzyma gulak goýuň.
Meň öňümde tagzym edip,
Meni söýüň,
Meni söýüň!
Meni alla diýip biliň,
Öz köşgümiň gapysyny
Giň açaýyn,
bärik geliň!
Öldürýän-de özümdirin,
galdyrýan-da özümdirin.
Gülledýän-de özümdirin,
soldurýan-da özümdirin,
Agladýan-da özümdirin,
güldürýän-de özümdirin.
0
Hoşroý-da ozümdirin,
bedroý-da özümdirin,
men – Rupiýa.
Maňa näçe ýigrenç bilen baksaň-da
Gurbakga dek tumşugyma kaksaň-da,
Meň garşyma pitne turzup çyksaň-da,
Etjek zadyň ýokdur. Dünýäň zory men,
Ülkäň, rajy men, zemindary men,
Ähli hökümdarlaň hökümdary men,
Dünýäniň taňrysy – biribary men,
men – Rupiýa.
Hudaýda-da ýokdur mendäki ýaly
Şeýle haýyr-kerem, şeýle sahawat.
Hudaýda-da ýokdur mendäki ýaly
Şeýle hoşzybanlyk, şeýle mylakat.
Geçip gitdi ham-hyýallaň döwrany,
Meniň döwrüm üýtgeşdirdi dünýäni.
Meniň Döwrüm – täsin işleň zamany,
Ýeke özüm bütin dünýäň soltany.
Hemme zatlar dyza çökýär öňümde,
Hudaý dagy
nämejikmiş deňimde.
Men – Rupiýa.
Jübiňde men bolsam, günä ýokmaz hiç,
Allaň özem diýeniňden çykmaz hiç,
Nirä gitseň, meni al-da gidiber,
Näme etseň, edenini ediber –
Adam kellelerin kakyşdyrjakmy,
Ýagyn erdip, süňkün ýakyşdyrjakmy,
0
Ýa-da döwletleri çagajyk ýaly,
Biri-birisine çakyşdyrjakmy,
Isläniň ediber, gorkujy bolma,
Wyždany, ynsaby ýadyňa salma!
Dünýä bir bazardyr, edeniň etgin,
Aýallaň namysyn depgiläp gitgin.
Lezzet al dullaryň nalalaryndan,
Olaň ýetim galan balalaryndan,
Lezzet al gojadan, işsiz hassadan,
Lezzet al hasratdan, gaýgy-gussadan.
Älemde gaý turup, kyýamat gopdyr,
Isleseň, Güni-de okundan sypdyr.
Bileniňden galma, edeniňi et,
Diňe meň güýjümden taparsyň medet.
Dünýäde deňi ýok hümmetim bardyr
Taňrydan ozduran gudratym bardyr,
men – Rupiýa.
Ýeke ses
Bu, elbetde, biziň üçin gülküli,
Ýöne şeýle zadyň bolanlygy hak.
«Aýal adammyşmy ýa-da dälmişmi?»
Diýen gün tertipli uly bir ýygnak
Bolanmyş bir çak.
Turupdyr şeýle bir uly galmagal,
Galmagal tasdanam ýazanmyş urşa,
Birisi diýipdir: «Beýle zat bolmaz!»
Biri: «Bolar!» diýip çykypdyr garşy.
0
Birisi sorapdyr: «Nämüçin bolmaz?»
Beýleki sorapdyr: «Nämüçin bolar?»
Gurhandan, injilden mysal getirip,
Üç gije, üç gündiz gepläpdir olar.
Ahyry bir Sesiň köplügi bilen
Aýalyň haýryna çözlüpdir sowal:
Adam hataryna geçipdir aýal...
Şol ýekeje Sesem bolmadyk bolsa,
Onda neneň-niçik aýylganç ykbal
Mynçgardyka seni, eý, sahujemal?
Ol Ses
täleýiňi üýtgetmese-de,
Megerem öňkiňe ýüz esse agyr
Dertlerden gorandyr... Şol ýeke Sese
Minnetdarlyk üçin ýazyldy şygyr.
Gaýtarma
Begenerdik atasy öýne gelende,
Gynanardyk gaýyn öýne gaýdanda,
Obamyzda bir gaýtarma gyz bardy,
Onda-da ne gaýtarma!
Görmegeýdi. Asyllydy. Alçakdy.
Ykbal bu üç bagty berenok hemmä.
(Kä ikisin berip, birin berenok,
Käte birin berse, ikisin kemýä).
Onda şu baýlyklaň, üçüsem bardy.
Ady dilindedi uludan-kiçiň.
Deň-duşlary üçin uýa bolsa ol,
Ejedi biz ýaly uşaklar üçin.
0
Käte kemput berip, käte gant berip,
Käte bolsa paýlap kendirli nabat,
Dilimizem, göwnümizem tapardy.
Dili-de nabatdy, ady-da Nabat.
Duldegşir goňşudyk. Olaryň öýi
Käriziň sagynda. Biziňkem çepde.
Garahassalykmy, mamamy, mergi –
O mahal her dürli keselem köpdi.
Ony dul goýupdy şo dertleň biri.
Üç ýyllap ýas tutdy başy çabytly.
Şondan bäri atasynyň öýünde.
Ol-a bir betbagtdy,
Bizem bagtly.
Begenerdik atasy öýne gelende.
Gynanardyk gaýyn öýne gaýdanda.
Ynha indi ýarylyber «begen-de»
Ol gaýtarma,
ol ömürlik gaýtarma!
Atasam hiç kime berenok ony.
Berjegem däl. Özem edenok meýil.
Otyr ol ak öýüň törüni saklap,
(Şeýdip diňe bagry ýaraly göýül
Oturýandyr bir oturan ýurdunda)
Iň uzak orüsi – käriz, ýeke tut.
...Ýene-de geldi ol eşik ýuwmaga,
Çabdynyň jübüsi durşuna kemput.
Edil şo mahalam bir daýaw çopan
Sowdy eşegini ýabyň boýuna.
Eňegin basdy-da käriz suwuna,
Ýene «gur-roww!» diýip, gitdi ugruna.
0
Aýu, oglan, Muhtar, kemeriň galdy! –
Çopanyň yzyndan ylgady Nabat.
Näme bolanyna düşünmän galdyk –
Aýylganç gümpüldi eşdildi şo bat.
Ýene bir gümpüldi...
Gyzyň dogany
Elinde tüpeňi, bilinde hatar,
Awdan gelýän eken. Gapdalna baksa –
Gürleşip duranmyş Nabatdyr Muhtar.
Edil şo demde-de gysylýar mäşe.
Nabat ýykylypdyr ilkinji okdan.
Çakmak çekilende ikinji sapar,
Eşekden dag ýaly gaýdypdyr çopan.
...Müňkurlik diýen zat hemişe şeýdip
Ykrar etjek bolýar öz dogrulygny.
Dogra ýalan, ýagşa ýamandyr öýdüp,
Käte atýar şeýdip
Öz doganyny.
Duýgy
Barýansyň, Moskwaň bir köçesinden.
Öňüňden çykandyr ak sakgal goja.
– Atam, Wahtangowa nädip gitmeli
– Oglum, bu tarapda Wahtangow küje!
Gös-göni yzyda öwrül-de şundan,
Pylan köçä ýet-de, çepe dolan.
Gowusy, özümjik eltip gaýdaýyn.
Azaşyp hem gider seň ýaly oglan!
0
Diýer-de sen-men ýok, düşer öňüňe.
(Görseň, bir aýagam protezdendir)
Elter-de gowşurar barjak öýüňe.
Sag bolun bermäkäň
Gözden ýitendir.
...Barýansyň Tbilisiň bir köçesinden.
(Agşam seýlindedir ili gürjiniň)
Baýdak boýly bir gyz öňüňden çykar –
Egremçeden geçer bili gürjiniň.
Ýok, ýok, ýalan diýdim, egremçeden däl,
Iňňäň gözündenem eglenmän geçer.
–Uýam Mtasminda  nädip gitmeli?
Gözler gözleriňe nuruny seçer.
– Dördünji awtobus. Ynha, şu maşyn!..
(Münersiň. Işikler öpüşer derrew)
Gyz bolsa henizem garap durandyr.
Awtobusdan böküp düşesiň geler.
...Barýansyň Damaskyň bir köçesinden.
Aşagyň, ýokaryň – reklamadyr.
Sakynyp okarsyň arap harplaryn:
Düşünip bilmersiň – näme-nämedir...
Kitap magazinin idäp barýansyň.
Onýança-garşyňdan uludan pallap,
Aýagy çepekli, kellesi peşli,
Pete-pet çykandyr, ýadaw bir fellah.
«Kitap. Dükan. Kitap...»
(Hetjiklärsiň sen)
Ol derrew düşüner: «Hä, kitob... dükkan!»

Merkezi bagyň ýerleşýän baýry.

Dükanyň işigne getirip gider
Sen «Şükran  !» diýmäkäň
ol diýer: «Şükran!»
...Barýansyň Aşgabat prospektinden.
Bu ýerlere belet bolsaň-da özüň,
Darajyk köçeden bir öýi gözläp,
Ne öňüň tapýansyň,
Ne-de bir yzyň.
«Şu ýakada!» diýip, salgyn bererler.
Gidersiň, gidersiň. Öňüň ýapykdyr.
Onýança bir gözel öňüňden çykar –
Köýnegi baldyrdan,
Saçy topukdan.
Howlugyp barýandyr. Emma şobada
Öz işin unudyp, döner-de yza,
«Hanha şol jaý!» diýip, elin uzadar.
Gyz jaýa bakýandyr,
Sen bolsa gyza...
...Hepdeler aýlanar, ýyllar dolanar.
Geçmişe ser salyp otyrkaň birden
Şol tanyş keşpler ýadyňa düşüp,
Ýüzüňe nur çaýar duýdansyz ýerden.
Emma ol keşpleri göresiň gelip,
Arzuwa çümseň-de näçe-näçe sen,
Ne-hä sen olaryň adyn bilýänsiň,
Ne öýün bilýänsiň,
Ne-de köçesin.

Şükran – sag bol

Bäbekhanada
Çaga dogulýan öýden reportaž
– Allo, allo, allo! Bäbekhanamy?
– Hawa, bäbekhana. Näme gerekdi?
– Ýazgül Durdyýewaň nämesi boldy?
– Size gyz gerekmi?
Ogul gerekmi?
– Dogrujamy diýsem, ilki bilen-ä.
Şol gelniň özüniň saglygy gerek.
Onsoňam parhy ýok – gyzmy ýa ogul –
Öýmüzde şolaryň ikisem seýrek.
– Onda buşluk: gerçek ogluňyz boldy.
Agramam – üç kilo sekiz ýüz gram.
– Her kilosy üçin bir çemen bogup,
Häzir ganat kakyp, ýanyňa barýan...
– Allo, allo, allo! Bäbekhanamy?
– Hawa, aýdyberiň! Nämejik gerek?
– Aý, men-ä beýle bir nebisjeňem däl:
Berseňiz, ýekeje bäbejik gerek.
– Aýdyň, bäbekleriň haýsyndan gerek?
– Gyzjagaz bolsa-ha... dilegim şoldy.
Sebäbi ozalam sekiz oglum bar.
– Onda buşluk, agam,
Gyzyňyz boldy!
– Allo, allo, allo! Bäbekhanamy?
– Hawa, edil özi. Näme gerekdi?
– Jeren Çaryýewaň ýagdaýy niçik?
– Gyzjagaz gerekmi?
Ogul gerekmi?

– Wah, mümkin bolsa-ha... bäş ogul gerek!
Aňyrdan jakgyldap güldi eneke:
– Häp-häzir-ä üçem ogluňyz boldy.
Yzyny hem görüberýäs ýene-de...
Ýaş ata ullakan sebedin alyp,
Öýünden ylgady bazara tarap.
Satygçy soraýar: «Almamy, narmy,
Erikmi, üzümmi – haýsyndan gerek?»
«Sorap durmaň! – diýip, ýylgyrýar ata –
Şu satýan zatlaryň her haýsyndan çek.
Onda-da ýöne bir çekip durma-da,
Hersinden üç kilo – iň gowsundan çek!..»
Bäbekhana gelip togtady ata.
Ellerinde bolsa bir putluk sebet.
– Size kim gerekdi?
Bize-hä, bajy,
Üç ogul doguran bir gelin gerek.
– Şu zatlaň hemmesi şonuň üçinmi?
Ýaşajyk eneke näz edip oňa,
(Bir ajap ýylgyrdy). Ýaş ata diýdi:
– Ýary Jerenime,
Ýarysam – saňa.
...Şeýdip oktýabryň ak säherinde
Doguldy bäş çaga. Bäş gözel çaga.
Olaryň bäşisem sanlyja ýyldan
Bileje jompullap giderler baga.
Bileje giderler akja mekdebe.
Mekdebi bir günde ederler tamam.
Onsoň WUZ-a baryp, ondanam çykyp,
Zähmet gapysyndan bererler salam.

...– Allo, allo, allo! Bäbekhanamy?
– Hawa... Ogulmy, gyz – haýsysy gerek?..
Şu mukaddes sözler bäbekhanada
Şu gün gaýtalandy onlarça gezek.
...Kyrk sekizde arman bilen ýumulyp,
Arzuwa ýetmedik gözlere derek,
Aşgabadym saňa ýene, ýene-de
Ulalmak, dogurmak, köpelmek gerek.
Hokkeý
Güýç bilen güýç göreş edýär bu ýerde.
Gözellik bäsleşýär gözellik bilen.
Gözellik gadyryn gödeklik bilmez,
Gözellik gadyryn gözellik biler.
Klýuşka çakyşýar klýuşka bilen,
Diňe klýuşka däl, çakyşýar başlar.
Klýuşkaň güýjüne klýuşka belet,
Başlaň güýjüne-de
Beletdir başlar.
Oýnuň özem gözel,
Oýunçylaram.
Güýçliniň kimdigin saýlaýar oýun.
Halallyk bar ýerde karamlygam bar,
Ikinji hemişe birinjä boýun.
Bu bir oýun... Emma gyzanda oýun,
Düşünmek aňsat däl – oýunmy ýa çyn?

Şaýbanyň ýolunda duran bolsaňyz,
Ýa-ha gapyň,
ýa-da tiziräk gaçyň!
Ýogsam dem salymda bolup biler çyn...
Oýna bakýanlaram misli çyn ýaly,
Gygyryp, gygyryp ýerinden galýar...
Onýança bir şaýba çözýär sowaly.
Onsoň ýeňen ýurduň sazy çalynýar,
Ýöne-möne saz däl,
Döwletiň Gimni!
Ýaňky oýun diýip sereden zadyň
Hasam çyna meňzäp görünýär indi.
...Ertir bolsa köçäňiziň ugrunda
Goňşy çagajyklar oýnaşyp hokkeý,
Goja goňşyňyzyň aýnasyn döwer...
(Goňşyň ynjyk bolsa kyn boljak eken)
Aýna döwüklerin bir jama atyp,
Garagolja çagaň golundan tutup,
Atasynyň ýanna alyp geler-de,
Sözlär ol bäş sözden
Ybarat nutuk:
– Döwülen aýnamyz agşama çenli
Düzelsin!
Diýersiň – Düzeler, lepbeý!
...Aýna-da düzelýär, gowga-da ýatýar,
Köçäňizde weli ýatanok hokkeý.
Güýç bilen güýç göreş edýär bu ýerde.
Çagalyk bäsleşýär ululyk bilen.
Şeýdip ulalandyr gojaň özi hem.
Agtyklaram şeýdip ulalyp biler.

Giç ýetişen pagta bilen giçki kämillik
hakynda oýlanma
Käte uzak bolýar kämillik ýoly.
Käte gysga bolýar kämillik ýoly.
Uzakmy, gysgamy – uly parhy ýok,
Mukaddes zat ýokdur kämillik ýaly.
Zähmet,
paýhas,
yhlas kämilliginden
Kämillige ýeten ak dişli goza
Bu gün ýüzümize ýylgyryp bakýar,
Meňzäp göze görnen ajaýyp gyza.
«Iki sany zatda howlukmak gerek!
Diýip, babalarmyz aýdypdyr çeper: –
Ogluň ýetişdimi – dessine öýer,
Gyzyň ýetişdimi – wagtynda çykar!»
Bizem göze görnen Akpamygmyzy
Atasy öýünden ýygnap wagtynda,
Ýarynyň gujagna gowşuryp bilsek –
Täze bagt görüner iliň bagtynda.
Onsoň
ozaldanam kämil bagtymyz
Öňküdenem beter tapar kemaly.
...Käte giç ýetişýär biziň pagtamyz
Giçki kämilligiň gelişi ýaly.
Giçkimi, irkimi –
Tapawudy ýok,
Haýsy bolanda-da – kämillik olar.
Elbetde, kämillik ir gelse ýagşy.
Aýby ýok, gijiräk gelse-de bolar.

Ertirki haýyrdyr, giçki hem ýagşy,
Haýsy bolanda-da bagtlydyr ynsan:
Ir gelse, «Ertiriň haýyr!» diýeris,
Giç gelse diýeris:.
«Giç ýagşy myhman!»
Goşgular, goşgular
A. Prokofýewe öýkünme
Goşgular, goşgular,
Baý, köp-ä bular.
Munça-da bir goşgy bolar oguşýa.
Nämüçindir, başarýanlar az goşýar,
Başarmaýan kän goşýa.
Gürrüňim ýok başarýanlar hakynda,
Bu gürrüňim başarmaýan hakynda.
Emma weli näçe başarmasa-da,
«Başarýan!» diýp,
baş bermeýän hakynda.
Çapýar ol atyny,
Gamçylap çapýar,
Bir arapdan çykýar,
birem şarapdan.
Gamçysy hem, eýeri hem agaçdan,
Agyzdyryk, uýany hem agaçdan,
Wah, hiç-le bularyň agaçdanlygy,
Ýöne, arman, atyň özem agaçdan.
Wah, hiç-le atyň hem agaçdanlygy,
Arman, at sürýäniň özem agaçdan.
Belki, şeýdip çapyp ýörse agaçlar
Bedewe öwrüler ýuwaş-ýuwaşdan.

Äwmeklik şeýtandan,
Sabyr rahmandan,
Belki-de öwrüler. Men-ä garaşýan.
Ine häzirlikçe, baý, köp-ä bular
Munça-da bir agaç bolar oguşýan!
Bagyşlaň.
Zehiniň hötjetligi
Şahyr redaksiýa goşgy getirdi.
Okady redaktor, okady müdir.
Ikisi-de diýdi: «Goşgy erbet däl,
Arkaýyn ötägit, çap bolar ertir».
«Ýöne weli... diýip, sakyndy müdir –
Goşga bir setirjik ýetirýär zeper.
Manysy yrgarak. Düzedilmese,
Käbir nadan başga tarapa çeker».
Sypaýy adamdy çal saçly müdir.
Awtor sypaýydy ondanam beter.
(Iki edepliniň bolan ýerinde,
Birisi hemişe parhlylyk eder).
Parhlylyk awtoryň paýyna düşdi.
«Bolýar» diýip, aldy galamyn ele.
Ýanyp-ýanyp çykan ýeke-täk sözi
Ýanyp ýetişmedik ýetmiş söz bile
Çalşyrdy. Üýtgetdi. Ýene çalşyrdy.
Ýene-de üýtgetdi. Çykmady derek.
Bozdy, Ýazdy. Bozdy. Ýene-de ýazdy.
Onsoň okap gördi ýene bir gezek.

Bolmady. Öýüne äkitdi onsoň.
Ruçkasyn çeýnäp, sypalap saçyn,
Oturdy, çygyldy tutuş bir agşam,
Çygyldy iki gün. Çygyldy üç gün.
Çygyldy ýene-de dördülenji gün.
Ýene. Ýene... Setir düzelmän galdy.
Şahyr düzetmäge razydam welin,
Zehini kes-kelläm razy däldi.
Arşyň üstünde geçen press-konferensiýa
Ýaradan ýaradyp ilkinji Aty,
Çagyrdy ullakan pres-maslahat.
Maslahata geldi ähli haýwanat.
Haýwanlaň şu günki, ertirki bagty
Hakynda söz sözläp tutuş bir sagat,
Ýüz ýylyň işinden berdi hasabat.
Soň diýdi: «Ýene-de bir mesele bar.
Şony hem çözäýsek – maslahat tamam
Gaty toýnaklylaň maşgalasyna
Goşulmaly şu gün täze bir haýwan».
Onýança-da kişňäp şol täze haýwan
Derwezeden girdi. Ony görende,
Maslahata gelen ýedi müň haýwan
Doňup galdy duran-duran ýerinde.
Gözüňe söwdügim, şeýle bir bedew:
Alkymy – daglaryň alkymy ýaly.
Ýakymy – bägüliň ýakymy ýaly.
Ýallary – hüýr gyzlaň çokuly ýaly.
Guýrugy – maýsanyň tolkuny ýaly.
Akyly – dananyň akyly ýaly.
0
«Ynha indi her kim näme islese
Aýdybersin! – diýip, gobsundy rahman –
Kemçiliksiz zady ýaradaýmak kyn,
Entegem ýetmezi bolmagy ahmal...»
Hemmelerden ozal söz alyp Eşek,
Ýaradana bakyp, eýledi tagzym:
«Juda ajap haýwan ýasapsyň, taňrym,
Ýöne hasam beter ajap bolardy
Bili bir azajyk bolaýsa ýogyn,
Gulagam azajyk bolaýsa uzyn.
Ýogsa göwre uly, gulagam kiçi...
Diýmek, formasyna ters gelýär mazmun».
Soň Geçi mäledi: «Ýa perwerdigär,
Beýle ajap haýwan älemde seýrek.
Bu ýöne haýwan däl, duran bir melek
Ýöne weli özüň hudaýam bolsaň,
Entek bir tarapyn edipsiň telek:
Eňegi-hä köse, kellesem kelek.
Muňa bir şah bilen
Gür sakgal gerek!»
Replika berdi erkejik towşan:
«Abat günümizi etmäliň bibat.
Şahynyň ýoklugy örän gowy zat.
Şu göwresi bilen şahy hem bolsa,
Biziň hemmämizi gyrar zalywat!»
Hudaý bir ýylgyrdy.
Ondan bihabar,
In soňky hatardan bögürdi Öküz:
«Ýa ýaradan, seniň keramatyňa
Bolmandym, bolamok, bolmanam müňkür,
Gulagy-da ajap, alny-da ajap,
Guýrugy-da ajap, ýaly-da ajap,

Ýöne weli kişňemegiň deregne
Molaýsa, ajabyň ajaby boljak!»
Ýene bäş-on haýwan çykyp sözledi.
Biri eýle diýdi, birisi beýle.
Sagadyna bakyp diýdi Ýaradan:
«Belki, çekişmäni jemlärsiň Düýe!»
Buýsanyp özüniň ululygyna,
Biperwaý gäwüşäp, diýdi ol: «Ýa reb,
Aýdylan zatlaryň bary biderek.
Oňa ne şah gerek, ne uzyn gulak,
Ne-de sakgal gerek, ne-de molamak –
Bary-ýogy oňa bir örküç gerek!»
Hudaý ýylgyrmadam,
Gaharlanmadam.
Ýerinden turdy-da, diýdi: «Wessalam,
Indi şunuň bilen maslahat tamam.
Örän köp peýdaly zatlar aýtdyňyz,
Sag boluň. Nazarda tutaryn hökman».
Nazarda tutupmy ýa-da tutmanmy –
Ol maňa-da aýan,
Size-de aýan.
Guýmagursaklyk hakda
Sahy Jepbarowa
Ýene dört asyrdan, bäş asyrdan soň
Tutulmaly bolsa bäş bagşyň ady –
Şol bäşiň birisi özüň bolarsyň,
Jepbar agaň zürýady.

Ýene on asyrdan, kyrk asyrdan soň
Tutulmaly bolsa üç bagşyň ady –
Şol üçüň birisi özüň bolarsyň
Jepbar agaň zürýady.
Ýene kyrk asyrdan, ýüz asyrdan soň
Tutulmaly bolsa bir bagşyň ady –
Şol bir bagşy Seniň özüň bolarsyň
Jepbar agaň zürýady.
Ýene ýuz asyrdan, müň asyrdan soň
Dünýäden ýitäýse bar bagşyň ady –
«Bagşysyz ildenem il bormy?» diýip,
Böküp turar Jepbar agaň zürýady.
Meniň teoriýam
«Setirsiz bir günüm geçmesin!» diýip,
Setir hatyryna setir düzmedim.
Setirlermi begenjimden gözledim,
Setirlermi gynanjymdan gözledim.
Gözledim olary il şatlygyndan,
Gözledim olary il hasratyndan.
Şol iki gudratyň ýüregme guýan
Tolkunlaryndan
hem harasatyndan
Setirleriň özi gygyryp çykdy...
Başga taraplary owarram onuň.
Şol meniň şu günki, düýnki teoriýam,
Şol bolar ertirki teoriýam meniň.

Gepläp bilsem, ahyrky demimde diýmekçi
üç oýnam sözüm
Bir-biriňizden ýagşy bolsaňyz –
Gabrymda-da özge rahat küýsemen.
Haýra hossar, Şere garşy bolsaňyz –
Zyýarat şol.
Görde köýmet küýsemen.
Käte ýanyp gezdim,
Käte tüsseläp.
Käte üşäp gezdim.
Käte yssylap.
Kä belentläp uçdum, käte pessaýlap.
Öz uçuşym.
Özge ganat küýsemen.
Bogulyp gezsem-de ýoluň çaňynda,
Egilip gezmedim adam öňünde.
Diňe Enem, Atam, Watan öňünde
Üç büküldim.
Aýry kysmat küýsemen.
Söýüp gördüm,
Söýlüp gördüm dünýäde,
Kesewi dek köýüp gördüm dünýäde.
Arzuw atly gaçdy. Ykbal pyýada.
Döz gelipdim.
Indem aňsat küýsemen.
Şeýdip ýöräp-ýöräp maksatly ýoldan,
Kuwwat gaçan güni ejizlän bilden,
Derman dilesem-de mähriban ilden,
Dilegçiläp
Ynsap, gaýrat küýsemen.

Biriniň ömründen kesip Ezraýyl,
Diýse: «On ýaş peşgeş bermäge taýyn!»
Diýerin: «Iýmändim-özgäniň paýyn,
Öz yrsgymdan başga
Owkat küýsemen!»
Bütin ömrümboýy setirler ýasap,
Almaly muzdumy etmedim hasap.
Şygrym okap.
oýurgansa naýynsap,
Muzdum şodur.
Başga hiç zat küýsemen.
Kerräk bolsa – gulak bolsam adama,
Şerräk bolsa – ýürek bolsam adama,
Gerek bolsa – kömek bolsam adama –
Öwezine
Hüşür-zekat küýsemen.
Laureat, Gahryman atly bolsaňyz,
Şöhratymdyr siz şöhratly bolsaňyz.
Ýöne
Adam diýen atly bolsaňyz –
Şondan beýik Abraý-şöhrat küýsemen.
Doglamda doguldym ak zada suwsap –
Ak süýde, aksakgal ussada suwsap.
Indi görüp ýörsem:
iň, ak zat – ynsap.
Ynsapdan ýokarda
Ussat küýsemen.

...Ýeri iňledip dur uruşly sowal.
Soradym toprakdan: – Niçik bor ahwal?
Diýdi: – Erkek erkek,
aýal hem aýal
Bolup bilse,
Başga myrat küýsemen!
*Goşgy gysgaldylyp alyndy.
Meniň tostlarym
***
Täze ýylda täze dostlar köp bolsun
Täzäň ýandan aýrylmasyn köneler.
Ýyl çalşyşy ýaly
dost-çalşyp ýörsek
Erteki gün dost tapmamyz kynalar.
***
Geldimi –
degmegin myhman göwnüne.
Myhman diýilýän zat – ataňdan goçak.
Ýöne «Goçak men» diýp geçmesin aşa,
Sebäbi myhmandan goçakdyr saçak.
***
Ülkämde köp bolsun myhmansöýerler.
Özüňem myhman git, öýňe-de getir.
Myhmansöýmeze-de gargyş etmäliň,
Betbagt ol, şonsy-da özüne ýetik.

***
Dünýäni on gezek ýykanmyş nebis.
Ýene-de ýykmakmyş onuň hyýaly.
Nebis belasyndan
goranalyň biz
Uruş belasyndan
goranan ýaly...
***
Gödeklik azalsyn,
Edep köpelsin.
Ulyny sylamak däp bolsun kiçä.
Ululara hormat azalýan ýerde
Kämillik diýen zat galarmyş gijä.
Uly – hormatlansyn,
Kiçi sylansyn.
Güýç – iki hormatyn ýylylygynda
Ýogsa kiçiler-ä
has kiçi bolar,
Senem
saklanmarsyň
ulylygyňda...
***
Dakynsyn, geýinsin,
Daransyn gyzlar,
Biri-birisinden bezensin ýagşy.
Bezenmesiz günler gaýdyp gelmesin,
Tüpeň gezelmesin bezege garşy.

Ýöne bezegiň-de öz çeni ýagşy:
Ata zähmetine goýulsyn hormat.
Bezeg
atalara gymmat düşmesin.
(Wah, wah, bezegsizem
oňat siz,
oňat!).
***
Täze ýyl köp bolsun täze salamlar.
Bibereket bormuş bisalam toprak.
Duşmanyň duşsa-da salamyny al,
Salama – hormat bor,
Özüne – sapak.
Ýöne şeýle zada geldik biz gabat:
Bir ene bäş ogluň tapýarka göwnün,
Bäş ogul bir enäň göwnün tapanok –
Sowluň, tetelliň öňünden
Sowluň.
Salamyn hem almaň.
Salam hem bermäň
Adam ýiliginden döränmiş salam.
O tetelli bolsa adammy, dälmi?
Entek jedelli zat. Çözülsin sowal.
***
Ene topragmyzda uruş bolmasyn,
Bolmasyn dünýäniň hiç bir künjünde.
Dünýäniň ýüzünde bir uruş bolsun –
Olam diňe her adamyň içinde.

Her kim özi bilen özi söweşsin:
Beýniniň ýalňyşyn öldürsin ýürek,
Ýüregiň ýalňyşyn beýni öldürsin! –
Şu gün ynsan üçin şol uruş gerek.
***
Her kim bir-biregi oňat tanasyn!
(Bu arzuwa beletdiris ozaldan).
Ýöne her kim özün oňat tanasa,
Hasam beter şol beýnini düzelder.
***
Ynsaba çapalyň,
Ada çapmalyň.
Ynsap has ýokarda goýulsyn atdan.
Hemişe ynsapdan döräpdir şöhrat.
Hiç wagt döremändir ynsap şöhratdan.
***
Belki, kiçi bolsaň – uly bolarsyň,
Meger, uly bolsaň – bolarsyň kiçi.
Haýsysy bolsak-da – kişi bolalyň,
Kişi,
kişi,
ýene bir gezek kişi!
Kişileň gerşinde otyr bu dünýä.
Şolardan nur alýar ähli ýollarmyz.
Kişilermiz
hasam kişi bolsunlar,
Kişi boljak bolsun
kişi dällermiz.

***
Zähmete çapalyň,
Gepe çapmalyň.
Il içinde gep kän, iş weli – has kän.
Käte giç düşünýäs bu hakykata,
Iniler düşünsin ýaşkan,
has ýaşkan!
Atamyň köp gaýtalan sözlerinden
***
Gara garnyň bolsa gaýgyň-aladaň,
Gurruga gaçsaňam tapdyr bir mydar.
Ýöne weli ikaýakly bendäňi
Dört aýakla meňzetmäwer, ýa hudam.
***
Dostuň bürgüt bolsa – daglara elter,
Dostuň bilbil bolsa – baglara elter.
Dostuň elguş bolsa – bir oba elter,
Dostuň baýguş bolsa – haraba elter.
***
Ýekedaban bolsaň – urmak ýaraşar,
Sandal bolsaň – çydap durmak ýaraşar.
Şyňk-şyňk edip dursa kiçijik çekiç –
Şodur içýakgyç.
0
***
Aman, aman... Dynmak üçin derdimden,
Elli ýaşda ýetmiş derman gördüm men.
«Guş gerek!» diýseler – sapanlap aldym,
«Gurt gerek!» diýseler – gapanlap aldym,
«Mumyýa!» diýdiler – tüpeňläp aldym.
Birisinden gördüm –
Azajyk haraý,
Birisinden gördüm –
Müň hili zyýan.
Ahyry bir güýçden ýeňildi derdim;
Adam üçin adam –
Iň uly derman.
***
«Bal, bal!» diýmek bilen agzyň süýjänok
Ýöne beýle ajam bolup baranok.
«Sag bol!» almak bilen garnyň doýanok,
Ýöne beýle ajam bolup baraňok.
***
– Arçynmyza goşgy goşýaň,
Başlygymyza goşgy goşýaň,
Brigadire goşgy goşýaň,
Başgasyna goşgy goşýaň.
Kaka, kaka, gorkaňokmy?
– Gorkman, oglum, gorkman, oglum.
Degirmende doglan syçan
Gök gürlände gorkmaz, oglum.

***
Ägirt ymaratdyr dostluk diýen zat.
Ony guraňda-da howlukmaly däl,
Ony bozaňda-da howlukmaly däl:
Ony guran wagtyň howlugyp gursaň –
Kän kerpiçleň hata düşmegi ahmal.
Ony bozan wagtyň howlugyp bozsaň –
Çyn dostuňdan jyda düşmegiň ahmal.
***
Ussat bol, iş salyş ussatlar bilen.
Ussadyň gadyryn ussatlar biler.
***
Sakalyň deregin tutsa-da akyl,
Akylyň deregin tutmaýar sakgal.
***
Burun ys almaga,
Dil sözlemäge,
Gulak hem berlendir diňlemek üçin.
Soň-soň düşünersiň ýene bir zada:
Göz diýen zat berilendir bir bada
Hem-ä seretmek üçin,
Hemem ys almak üçin,
Hemem sözlemek üçin,
Hemem diňlemek üçin.

***
Ol adam şeýle bir ajaýyp adam,
Oňa ýeke men däl, hemmeler haýran.
Käte ony Köpetdaga çykaryp,
Şo ýerden äleme görkezsem diýýän.
Emma Köpetdagyň belentligi-de
Entek gözlerime bärräk görünýär.
Ol adam şeýle bir ýaramaz adam,
Oňa ýeke men däl, hemmeler haýran.
Käte ony Çuňly derä äkidip,
Şo ýerde il-günden gizlesem diýýän.
Emma Çuňly deräň çuňňurlygy-da
Gözlerime has telperräk görünýär.
***
Her hili çykgynsyz ýagdaýda galaý –
Umytdan düşmeklik namartçylykdyr.
Her bir kynçylygyň dört tarapy bar:
Üçi ýapyk bolsa, biri açykdyr.
***
Käbir adam bilen oýun edeňde,
Ýüzi agarýança oýun etmek bor.
Käbir adam bilen oýun edeňde,
Ýüzi gögerýänçä oýun etmek bor
Emma dostuň bilen oýun edeňde,
Çala gyzarýança oýun etmek bor.
Şondan aňry gitmek – öte gitmek bor.

***
Gyz wagtynda hemme gyzlar mylaýym.
Seredýäň, seredýäň, doýunmaýarsyň.
Soň görüp biriniň şerraý aýalyn,
Şolardandygyna ynanmaýarsyň.
***
Tüssesiz ot gözläp bir täsin adam,
Ahyry dünýäden otsuz geçenmiş.
Bir köstsüz dost gözläp bir täsin adam.
Ahyry dünýäden dostsuz geçenmiş.
Tüssesiz ot gözläp, otsuz galmagyn,
Tüsseli-de bolsa, otluja bolgun.
Bir köstsüz dost gözläp, dotsuz galmagyn.
Köstlüje-de bolsa, dostluja bolgun.
***
Garaşmak diýen zat erbet zat däldir.
«Garaş!» diýdilermi – garaşgyn oglum.
Ýöne illere-de garaşgyn weli,
Iller saňa,
saňa garaşsyn, oglum!

***
– Özüňi süýt saýgyn,
Dostuňy gaýmak!
Diýýärsiň sen atam,
Bu näme diýmek?
O nämüçin mydam
Süýt bolup özüm,
Dostum hem üstümde
Bolmaly gaýmak?
– Oglum, bu igenjiň
Nähakdyr nähak.
Özüni süýt saýsaň,
Dostuňy gaýmak,
Onsoň gaýmak saýar
Dostuňam seni.
Onsoň senem gaýmak,
Dostuňam gaýmak.
– Gul aga ullakan adamam weli,
Oňa «Samsyk» diýýär obanyň halky
– Oglum, ol şeýle bir ullakan weli,
Ähli göwresine ýetenok akly.
***
– Kelesaň bolsa-da Kelhanyň ogly,
Öz bolup ýörşünden özi-hä hoşal?
– Her kim öz-özünden bolmasa hoşal,
Oglum, obamyzyň deň-ýary boşar.

***
– Ak geçimiz gije-gündiz mäläp dur,
Çal geçimiz mälemeýär beýle kän.
Kaka, kaka, Bu namüçin beýlekän?
– Akja geçimiziň süýdi ýok, oglum.
Beýlekiniň süýdi kän.
***
Karam zähmet, haram bagt –
Geçegçi gara şemal.
Bir gün (bilmersiň näwagt)
Lowurdap jöwher Sowal –
Haram bilen Halaly
Ýüzleşdirer iki-çäk.
Halaly eýläk çeker,
Haramy beýläk.
Ýöne Sowal gelýänçä
Jebir çeker Halalat.
Pida bilen dogular
Her bir uly kemalat.
...Şol pidadan gorkmagyn
Kerim, Kerim, keramat  !
***
«Atam pylankesdi!» diýip, bukulmagyn ataňa,
Ataň Görogly bolsa-da, il at dakar hataňa.

Atam adymy şeýdip tutardy.

***
Öýlere gelin geler: üýtgär öýleň howasy.
Gyzgyn-gyzgyn öýleriň geler durar sowasy.
Gara saçly «mollaň» hem ýüzün ýuwjak däl
weli,
Gara murtly «molladyr» bigaýratlyk
belasy.
***
Başyňa iş düşende tanadar gahrymanlar.
Türşek dek müzzerşibiýr tarlawuk
«waharmanlar».
***
Ol jülge şeýle bir täsin jülgedi –
Göwsünden emerdi ýüz dürli agaç.
Şaglaşar otyrdy hozlar, çynarlar.
Güwleşer otyrdy arça, garagaç.
Jokrama jöwzada ol jülgä baryp,
Gujagyňy açyş serilip arkan,
Daglara seredip ýatansyň weli,
Asman lälezardyr
Toprak – tenekar.
Agaçlaň bilinden gujaklap menem,
Salkyn saýalarda böküp günuzyn,
Gözüm gidip olaň belent başyna,
Egilip-egilip, ederdim tagzym.

Tagzym etdigimçe
belent şahalaň
Şaggyldysy emaý-emaý ýuwaşap,
Öz belentliginden uýalýan ýaly,
Özümdenem beter
Eglerdi aşak.
Şu gün ýene bardym. Tagzym edere
Ne çynar galypdyr, ne-de bir güýjüm.
Diňe haşal otlar tagzym isleşip,
Çar tarapdan etdi üstüme hüjüm.
***
Paşşy goňşy ýüz ýaşady, ýagşy etdi.
Her ýaşynda ýedi ýyllyk iş etdi.
Şol ýaşlaryň, şol işleriň näçesin
Öz derdine, il derdine bagş etdi? –
Şonsy weli belli däl.
Betbagtlyk diýen zadyň
Gara bolarmyş reňki.
Emma sataşan wagtyň –
(Dana bolsaň-da) seňki.
Bagtlylyk diýen zadyň
Ak bolarmyş reňki.
Emma sataşan wagtyň –
(Samsyk bolsaň-da!) seňki.
Emma aslyýetinde
Olar däl bolsa seňki,
Yz goýsa-da etiňde,
Süňküne ýokmaz reňki.

***
Taşlama başlanyňy,
Başlama taşlanyňy.
Sanasaň-da dostuňy,
Sanama duşmanyňy.
***
– Kaka, kaka, möjek köp-le çöllerde:
Günde ýetmiş sürä salýarlar dowul!
– Dünýäden ötende her garry möjek
Yzynda müň çaga galdyrýar, ogul.
– Kaka, kaka, bürgüt gyt-la daglarda:
Biri ýa ikisi sataşýar her ýyl!
– Dünýäden ötende her garry bürgüt
Yzynda bir çaga galdyrýar, ogul.
***
– Kaka, düşündir sen ýene bir zady:
Ýaz geldi. Dünýäni gülletdi bu gün.
Adamlary näme gülledenok-da.
Gaýta söküp barýar bogunma-bogun?
– Balam, adamy hem gülletmek üçin
Ilki sökmelidir bogunma-bogun.
Gül diýen zat bogun ýaryp çykýandyr,
Bogun ýarmak bolsa kyn zatdyr, ogul.

III
DÄNELER
Ömür
Irden synladym Günüň doguşyn,
Öýlän synladym onuň ýanyşyn,
Agşam synladym onuň ýaşyşyn.
Üçüsem ajap. Şeýdip dogulsyn,
Şeýdip ýaşalsyn,
Şeýdip ýaşylsyn.
***
Ýer şarynyň ýüzden togsan essesi
Özleşmedik meýdan bilen okean.
Heniz adamzadyň kellesinde-de
Şonça özleşmedik ýer bardyr öýdüp
Başym ýaýkaýan.
0
***
Ömür hakda pikir etseň
Ölüm öýkelärmişin.
Ölüm hakda pikir etseň –
Ömür öýkelärmişin.
Ine saňa gerek bolsa
Iki sany öýkelek.
Öýkelet sen ikinjini,
Gije-gündiz öýkelet!
***
On tonna şöhraty omzuna atyp,
Şonça ýüki duýman gelýär bir adam.
Bir mysgal şöhraty agzyna atyp,
Prospekte sygman gelýär bir adam.
Topragyň zarby
Gara daşy darka ikä böldi-de,
Daş içinden gök ýaprakly ot çykdy.
Ýöne
daşy ýaran gök ot däldi-de,
Düýbündäki iki gysym toprakdy.
Şöhrat gabanjy
Düşünip bilmersiň kimiň dosty ol.
Ony bilse
diňe weliler biler.

Öň diriler bilen tutda-basdy ol,
Indi tutda-bas ol
Ölüler bilen.
Obama
Ýene-de geldim men. Ýumşuňy buýur.
Içir meni, obam. Mähriňden doýur.
Ýöne
ozal senden içmedik bolsam,
Indiki içjegim biýrmikä haýyr?
Wadim Zubarewden hemmämize degişli öwüt
Irmi-giçmi oýan sen, bir hünäri söýen sen.
Paýhaslan sen, goýal sen.
Ilden hantama bolma,
Öz garyňa daýan sen.
Näme geýseň egniňe, geý-de ýola şaýlan sen.
Kine alma göwnüňe, däl ahyry oglan sen!
Kine alsaň-almasaň – ýokdur başga çykalga.
Ilde galjak adyňdyr.
Goýup gitjek zadyňdyr
Iň ilkinji çykalga,
Iň ahyrky sypalga.

Ýaşlaryň bir seminarynda
Ata Gowşudowyň zehin hakynda aýdany
Dünýäde bir zadyň anygna ýetdim.
Ol anyk zat, asla-asla takmyn däl:
Zehinliň elinden zehinin almak,
Zehinsize zehin guýmak mümkin däl.
***
Ýalan zada ýalan diýilýän wagty
Ýalan diýse bolar diňlemän böwrüň.
Ýalan zada dogry diýilýän wagty
«Däl!» diýmekde dälmi
Manysy ömrüň...
Ogul
Eneden doguldyň. Gözleriň ýumuk.
Göbegiň düwünsiz. Beýniň ýumşajyk.
Göbegiň düwuldi. Indi erkek bol.
Şol düwünjik ýaly berk bol, köşejik.
***
Deňeşdirip gördüm iki çanagy:
Bir çanaga bir çanaklyk çal sygdy
Ýaşasyn, ýaşasyn, kelle çanagy –
Içine müň jogap, müň sowal sygdy,
Deňeşdirip gördüm iki saçagy:
Bir saçaga – bir saçaklyk nan sygdy.
Ýaşasyn, ýaşasyn, göwün saçagy
Bir saçak başyna müň myhman sygdy.

Deňeşdirip gördüm iki nokady:
Bir nokada – bir nokatlyk san sygdy.
Ýaşasyn, ýaşasyn, göreç nokady
Her nokat içine Ýer, Asman sygdy.
***
Taryh bu ädilen ädimler-de kän,
Heniz ädilmedik ädimler-de kän.
Taryh, bu aýdylan aýdymlar-da kän,
Heniz aýdylmadyk aýdymlar-da kän.
Taryh bu: göterip giden milleti,
Ölmez-ýitmez eden adamlar-da kän.
Taryh bu: ýitirip giden milleti,
Özem
ýitip giden adamlar-da kän.
Ýeriň üsti dälilik:
Bir ýerde suw çogup dur.
Bir ýerde gaý turup dur.
Bir ýerde nur ýagyp dur.
Bir ýerde Gün ýaşyp dur,
Bir ýerde Gün dogup dur.
Adamda-da bolup biler
Şo zeýilli alalyk.
Ýöne weli bolmalydyr
Ýeriňki dek dolulyk.

***
Wraça kim bolsun tapawudy ýok –
Nä jüre adammyş ýanyna gelen?
Nädip dertlän? Nädip ýaradar bolan?
O zatlaň sebäbin sorap durmaz ol,
Melhem eder halys ýüregi bilen.
Edil şonuň ýaly, soramaň sizem
Aşyklaň nämüçin söýüşýänligin.
«Söýeýinmi?» diýip soramaz sizden,
Soraşjagam däldir
Söýüşýan göwün.
***
Serhoşluk diýen zat «ýüzden» başlanýar
Tanyşlyk diýen zat sözden başlanýar.
Söýgi-yşk diýen zat gözden başlanýar.
***
Gülsenem – gyzlaryň gözeli weli,
Mähriniň yssysy ýok.
Çigillem – gülleriň bezegi weli.
Ysy ýok.
Ýarym degişme
Örän ajap zatdyr aýala gadyr.
(Bolmalysam şodur, bolýanam şodur!)
Ýöne är
aýalyn öwüp başlasa –
Erkegiň gojalyp gojalyp başladygydyr.

Örän ajap zatdyr erkege gadyr.
(Bolmalysam şodur, bolýanam şodur!)
Ýöne aýal
ärin öwüp başlasa –
Aýalyň bozulyp ugradygydyr.
Ýaşlyk ýyllarynyň albomyndan bir oýnam öwrenje setir
Dünýäde bir gezek ogurlyk etseň.
Seniň günäň bagyşlanýar diýseler –
Göni size tarap dogrulardym men,
Seni ogurlardym men...
Çyn aşyk bilen bolan çyn gürrüň
Nähili ajaýyp daglaryňyz bar?
Garşymyzda üç örküçli Erek bar.
Nähili ajaýyp baglaryňyz bar
Neneňsi ajaýyp üzümleriňiz bar?
Gara, ak halyly, akşekerek bar.
Niçiksi ajaýyp gözellerňiz bar?
Gerek bar.
Onsoň kim bar?
Gerek bar.
Ýene kim bar?
Gerek bar.
Onsoň?
Gerek bar.
Ýene?
Ýenemi? Gerek bar.

Söýgi diýilýän saçagyň...
A. Köşekowdan üç oýnam
Söýgi
diýilýän saçagyň
Duzuny datmadyk adam,
Goşa depeli gujagyň
Balyny ýuwtmadyk adam,
Datly, otly dodaklaryň
Demini içmedik adam,
Ýüpek saça başyn gizläp,
Aklyndan göçmedik adam –
Goşgy diýilýän zada
Düşünip bildimikä,
Düşünip bilýärmikä,
Düşünip bilermikä?
Aýdymçy
Ýörände – ot çykýar gadamlaryndan.
Aýdanda – buz çykýar aýdymlaryndan.
***
«Uzynyň akyly giç gelermişin»
Diýipdirler. Dogrumyka bu nakyl?
Ýöne weli dogry bolmaly bolsa,
Ýokardan inmeýän bolarly akyl.

Ýogsa ilki bilen ýetip uzyna,
Ondan soň ýeterdi beýlekilere.
...Uzynmy siz, gysgamy siz – parhy ýok,
Eý, adamlar, ýere serediň, ýere.
Bir ýaşulynyň töwirde sanan sözleri
Kesel bilen oňuşaryn,
Gora ýas belasyndan!
Duşman bilen oňuşaryn,
Gora dost belasyndan!
Maslahat
Dostsurap, dostuňa diýseler ýaman,
Bilip goý: özüňe gaçýandyr ýanam.
Ýagyş
Gök gürledi,
Endamymyz dyglady.
Köp gürledi,
Sesi dünýä sygmady.
Emma ýagan ýagyş
çykan gürrüldiň
Milýondan bir bölegne-de degmedi.

***
Baýram Orazowiçe
Ýarygije. Bir zat okap otyryn.
Çyramyz söndi.
Ýanyp durka bilmändirin gadyryn.
Hany, bilmäbilseň bilme-dä indi.
Şu gün gören dostuň – erte görseň ýok.
Çyra dek sönýär.
Gezip ýörkä gadyryny bilemzok.
Onsoň bilinýär.
AşGES-e aýdaryn. Çyramyz ýanar.
Dostlar hakda nirä bereris habar?
***
Nämäň alyndanmyş gadyrsyz dostluk!
Dostuňa ýüregiň töründen ýer goý.
Bir bölek zer tapsaň, bir bölegem mis –
Misi özüňe al, dostuňa zer goý.
Emma dosty näçe eziz görseňem,
Jedelleşmäge ýer goý.
Nämäň alyndanmyş jedelsiz dostluk!
Jedel ösdir sizi ýene-de bir boý.
Ýöne sögüşmegin jedel üstünde,
Dost bilen sögüşmek peslikdir, oý, hoý!
Emma weli birden sögüşäýseňem,
Ýaraşmaga ýer goý.

Synag
Dostuňa dostdugyň tanaýyn diýseň,
Dostuňy hem alyp, daga gel, daga.
Sen daga çykaňda ol tyrpyp gaýtsa
Senem yzy bilen togalanmaga
Ýekeje dem salym ikirjiňleseň –
Sen – kemterräk dost.
Ikije dem salym ikirjiňleseň,–
Bärräk dost.
Üç dem, dört dem, bäş dem -
Ondanam bärräk.
Ondan beýlesi hem
Şoňa göräräk.
Ýigrenjiň gymmaty
Edil Söýgiň ýaly,
Ýigrenjiňi-de
Mukaddes saklagyn, goýgunyň parhy
Ony her duşana hödürläp ýörseň –
Gara şaýa geler Ýigrenjiň nyrhy!
Päl
Çölüň howasyn
Garyp tozana.
Şilliň bir göwre
Barýar uzaga.
Aslyşýar çerkez,
Aslyşýar ojar.
Aslyşybersin –
Geçer ol, geçer.
0
Goltugynda Şer.
Gujagynda Şer,
Şokur sanajyň
Bujagynda Şer.
Ýüklenip barýar
Söýünji bilen,
Söýünjileriň
Eýmenji bilen.
Agzy ýeňinde,
Eli dyzynda,
Burny öňünde,
Gözi yzynda,
Köwşi bilinde..
Barýar aldaşyň!
Päliň ýoldaşyň!
***
Bir adam bar: ady bar-da, özi ýok,
Ene Ýerden üzülipdir binasy:
Piliň gulagynda aýak yzy ýok,
Piliň gulagynda ähli dünýäsi.
Boýun alyş
Alym gürrüň berdi:
Dünýäň kitabyn
Menem-ä biriçe okaýan ýaly.
Emma damja eken ähli okanym,
Okalman galany – okean ýaly...

***
Şuny hemme ýazýan adam bilmeli:
Goşgynyň ýüregi adam bolmaly.
Emma weli adam hakda ýazmaga
Ilki bilen özüň adam bolmaly.
***
Tilkä ynanmasaň-da,
Ynanýaň ak guşlara.
Gülkä ynanmasaň-da.
Ynanýaň gözýaşlara.
Ynanmadyk tilkileň
Ynanan ak guşuňdan,
Ynanmadyk gülküleň
Ynanan gözýaşyňdan
Käte... wepadar çykýar.
Ölçeg
Duşmany tanamagyň uly ölçegi puldur.
Puluň duşmany bolsa, adamyň dosty
şoldur.
Geçirimlilik
Ynha süýnüp ýatyr täzeje mazar,
(Toba!) Barypýatan deýýusam bolsaň –
Ýerem, Günem, ilem parhlydyr Senden,
Ýatan ýeriň ýagty bolsun!

Baş aýlanmanyň melhemi
Gapynyň agzynda ak saçly ene,
Pent berip otyrdy perzentlerine:
«Eýläk pyrlansaň –
Başyň aýlanar,
Beýläk pyrlansaň –
Düzeler ýene!»
Çagalar hakynda dürs aýdýaň, ene.
Ulular hakda-da akyl bersene:
Şöhratdan başy
Aýlanan kişi
Niräk pyrlasaň
Düzeler ýene!
Parhy ýokdur, balam, şöhratdan bolsun,
Ýa ýene-de başga bir zatdan bolsun,
Aýlap tersine,
Öňki ýerine
Getirip bilseň,
Düzeler ýene.
Çaga
Çaga enesinden kän söz öwrendi,
Biri-birisinden kyn söz öwrendi.
Hemmesiniň manysyna düşündi,
Hemmesiniň adyn ýatdan belledi.
Emma ene iň aňsatja bir sözi
Müň gaýtalap düşündirip bilmedi.
Müň gezek diýse-de «Ýok, ýok, ýok, ýok, ýok...»
Henizlerem düşündirip bilenok.

Mämmediň witamini
Meret diýdi: «Her kim üçin bir witamin gowy ýarýar!»
Myrat diýdi: «Menin üçin R witamin gowy ýarýar!»
Ata diýdi: «Meniň üçin A witamin gowy ýarýar».
Mämmet diýdi: «Meniň üçin Mo witamin gowy ýarýar,
Ylaýta-da Mö witamin, Mä witamin gowy ýarýar!»
Näletkerdäniň pelsepesi
Ýaltamyň, zarpçy – gapyny açar,
Hemmeler üçin demlikdir Ajal.
Bagt diýen zada şon ýaly deňlik
Bolarka haçan! Bolarka haçan!
Öňde bir algylynyň bergili bilen gürrüňi
Şojagaz pulumy tapyp ber, goňşy,
Gapyda odun ýok, saçakda çörek.
Hanha, çagalary özüň gör, goňşy,
Hersiniň agzyna bir lukma gerek.
– Wah, wah, düşünýän-le!..
Wiý-le, neme-le...
Arpa-zad-a alaýmarsyň ujundan?
– Wah, diýýän-ä, çagajyklar üç aýdyr,
Burlup otyr ajyndan.
Sen-ä arpa diýýäň, gylçygam berseň
Dört el bilen alaryn.
– Beýle bolsa, bir ýagdaýy bolar-la,
Şu ýyl hökman arpa ekjek bolaryn.

Anonimçä
Dünýäniň ýüzünde atsyz adam ýok.
Atsyz zadam ýok.
Durda Durdy diýýäs, Sergeýe Sergeý,
Tagta tagta diýýäs, taýaga taýak.
Serçä diýýäs, torgaýa torgaý,
Aýaga aýak,
Kellä kelle diýýäs, kirpige kirpik,
Ele el diýilýär, aýa-da aýa.
Diňe bir zat atsyz: ol hem burunyň
Aşak ýanyndaky kiçijik joýa.
Belki, senem şo ýerlerde goňşusyň.
Şeýle bolsa – ýurduň özüňe nesip!
Şol goşa gapyly galaň kölgesi
Seniň häsiýetiňe juda mynasyp.
Okamagyň syry
Biri – on müň kitap okap,
Barypýatan bisowat.
Biri – oýnam kitap okap,
Gudrat.
Zerurlyk
Islän menziliňe ýetmegiň üçin
Näçe ajap ýollar bolsa dünýäde,
Şonça-da azaşman gitmegiň üçin
Öwrenip geçmeli ýoda kän, ýoda.

Menzilleri uçup geçmegiň üçin
Näçe mümkinçilik bolsa howada,
Şonça-da olary paýy-pyýada
Geçmek üçin zerurlyk bar dünýäde.
Owadan ýüreklilere
Hiç zatdan düşmäň siz gorka,
Ne-hä şerden gorkuň, ne ýalan zatdan.
Ýüregňiz baýdak dek pasyrdap durka –
Pasyrdar galan zatlar.
Döredijilik diýilýän zada
Sözlerim çaklamak däl,
Mysalda göz ýetirmek:
Bir durşuňa durdugyň –
Bir durşuň saklamak däl,
Şol durşuňam ýitirmek.
Studentiň dilçä beren soragy
Garşydaş sözler kän:
Garalyk – Aklyk,
Gödeklik – Gözellik,
Rehimdar – Wagşy.
Batyrlyk – Namartlyk,
Barlyk hem Ýokluk –
Her ikisi biri-birine garşy...
Çuňluk – Belentlik hem garşydaş sözler,
Emma nä sebäpden
Ikisem ýagşy?

Uzak ömürli adam
Ilki hoşlaşdy çagalyk bilen,
Onsoň hoşlaşdy agalyk bilen,
Soňra hoşlaşdy babalyk bilen.
Öz ululygyn il-güne paýlap,
Çowlugna paýlap, ýuwlugna paýlap,
Ýene duşuşdy Çagalyk bilen...
Idegsiz mazaryň başujunda gojanyň aýdany
Ulusyny sylamak kiçiniň däbi, köşek.
Ölüsini sylamak – diriniň däbi, köşek.
Ölüsini hormatlap bilmeýän dirileriň
Ölendenem has ozal
Öldügi dälmi, köşek?
Dostlaryň dawasy
– Adam dünýä iki gezek gelenok.
Ýene bir iç! Bu boluşyň bolanok.
– Juda dogry aýdýaň: iki gezek däl.
Şoň üçinem şundan artyk gerek däl.
***
Dostuň öz diline sakmy ýa sak däl? –
Bu sowal üstünde oýlanma uzak.
Illeriň syryny saňa aýdýarmy –
Sak däl,
Aýdanokmy –
Sak.

***
Ozal sakalyň syrdyryp,
Goýberýärdiň akylňy.
Indi akylyň syrdyryp,
Goýberipsiň sakalňy.
Seýil bagynda öpüşip oturan iki juwany
görenimde dörän setirler
Posa diýilýän zada
Pynhanlyk ýaraşýandyr.
Söýgiň mukaddesligin
Gorap saklaň, ýigitler.
Diňe aşyk siňekler
Bihaýa ogşaşýandyr.
Ýalňyz bir posa üçin
Dagdan aşar bürgütler.
Söz
Söz diýen zat togar-togar bir zatdyr.
Sözden gala gurmak kime aňsatdyr?
Çöpläp goýan wagtyň – öz jaýy gerek.
Sepläp goýan wagtyň – öz laýy gerek.
Ine onsoň oňa bakmak aňsatdyr:
Togar-togar däl-de, gözel bir zatdyr.
Jygyllykda bolan aýdyşyk
– Ýaranlar, bu dünýäň peýany bolmaz.
Bir manat berseňiz zyýany bolmaz.

– Bardyr, bu dünýaniň peýany bardyr,
Bir köpuk bersegem zyýany bardyr.
Her kimiň öýünde çagasy bardyr,
Her kimiň öýünde aýaly bardyr.
– Çagadan artdyrsaň zyýany bolmaz.
Aýaldan artdyrsaň zowaly bolmaz.
Kimde-kim panyda ajy doýursa,
Bakyýa baranda sowaly bolmaz.
– Açlaryň gyrmyzy ýaňagy bolmaz.
Sagdyn eli, sagdyn aýagy bolmaz.
Elinde aldawçy taýagy bolmaz.
Aýda bir geline talagy bolmaz.
Öýde gyzyl dişli Äşesi bolmaz.
Amanat kassada pişesi bolmaz.
Jübsünde ýarymlyk...
diýenem şoldy –
«Gedaý» gözümizden ýitirim boldy.
***
Onuň gözleýäni – Özünden uly.
Özünden kiçiden alanok salam.
Şeýdibem
bükülip,
bükülip,
bükülip,
Aňňala dönüpdir Taňrysy gargan...

Aşyk ýigidiň söýgülisine ýazan hatyndan
...«Eý, sen gara gözli, bugdaýreňk Maýsam,
Saňa şeýle söýgi bilen doly men,
Seni birje gezek bagryma bassam,
Hudaýdanam köp ýaşajak ýaly men...»
Köçede eşidenim
Ýoldaşy sorady: «Näme sebäpden
Otly az çakyşýar maşyna görä?»
Dosty jogap berdi: – «Maşinistlermiz
Şofýorlarmyz ýaly galyşyp görgä,
Biri-birisinden ozjak boluşyp
Haýdap ýörenoklar. Onsoňam olar
Ýanynda oturan kömekçi bilen
Ne degişjek, ne-de ogşaşjak bolar.
Öz iş-derdi bilen gümradyr olar.
Başagaýdyr olar...
Şofýorlaň weli,
Bir eli ruluň üstünde bolsa,
Gyzyň arkasynda beýleki eli!»
Blaýberte täze ýürek oturdylanda bir ýigidiň öz
söýgülisine aýdan sözleri
«Geregim, Geregim, Geregim!» diýip,
Eliňi elime gysypdym telim.
«Sen meniň ýüregim, ýüregim!» diýip,
Ýüregim ýüregňe basypdym telim.
Ynha indi weli, nije gün bäri
Ýüregim diýmäge baranok dilim.
0
Asyl görsem, ýürek diýilýän zady
Çalşyrybam boljak ekeni, gülüm.
Emma Seni weli çalşyrmag-a däl,
Şol hakda demsalym
Oýlanan günüm –
Meniň-kä ölüm.
***
Ýigidiň gelýänin gördi ol gözel.
Öňünden ylgaşlap çykmak isledi.
Ýigit ýetip geldi gapyň agzyna.
Gyz onuň boýnuna bökmek isledi.
Ýigit «Salam!» diýip elin uzatdy.
Gyz ony goýbermän gysmak isledi.
Ýylgyryp stulda oturdy ýigit.
Gyz derrew bagryna basmak isledi.
Emma welin bu islegleň baryndan
Gyzy halas etdi haýa diýlen zat.
Ýaşa sen, ýaşa sen, ýaşa sen haýa!
Sensiz niçik bordy dünýä diýlen zat?
Çopanyň çaý başynda diýeni
Mele derýaň – mele sygryň süýdüni
Çölümiň üstünden akdyrdy ülkäm.
Suwumam çölümem ýeterlik indi,
Tokaýymam kem-kem ýetişer, belkäm.
Ýöne käte gyýylýan men bir zada,
Nämüçindir, gyýylmanam bilemok:
Suw getirip bolýar çölli ýerlere,
Suwly ýere çöl äkidip-bolanok.

Suw ýurdunda dünýä inen adamlar
Çöl ýurdunyň hözirinden binesip.
Çägäni-de bize gelen suw ýaly
Akdyrmaga tapylsady bir hesip.
***
Kuwwatyňy duýdugyňça – sende kuwwat käneler.
Asgynlygyň duýdugyňça ýene gaýrat käneler.
Garaz, bir zat duýdugyňça – bir gowy zat
käneler!
Hiç zat duýmasaň,
Şonda kyn bolar.
Adam näçe ýat boldukça,
Özüne göwni ýetik.
Kämillige duş boldukça,
Aladasy artyk, ýüz-gözi çytyk.
Ýaşlyk gaýnaýan süýt,
Kämillik – gatyk.
Mysalym ýöntemdir, emma düýpli zat.
Gaýnamak – ajap zat. Çogmak – howply zat,
Gazanyňdan çogsaň, oduň söndürseň –
Hany onsoň gatyk, hany onsoň ot?
Ata, ene, ömür, baş
Ata saňa ýeke gezek berilýär:
Ataň ölse, arzuw ýolun dowam et.
Sen arzuwňa ýetseň ataň ýetdigi.
Ýogsa ata ýatyp bilmez parahat.

Ene saňa ýeke gezek berilýär,
Söý enäni, söýmegiňi dowam et.
Enäniň gadyryn bilmeýän bolsaň,
Enesini ýitirenden sowal et.
Ömür saňa ýeke gezek berilýär.
Söý ömrüňi, zähmetiňi dowam et.
Zähmetiň gadyryn bilmeýän bolsaň,
Ynsandygňy, haýwandygňy beýan et.
Kelle saňa ýeke gezek berilýär,
Söý kelläňi, söýmegiňi dowam et.
Iş görmegin kişiň kellesi bilen
Geregni al,
öz kelläňi dowam et.
Arifmetikanyň tersine
Bir gün iki gujak hasrata duşdum,
Eziz dostum bilen des-deň paýlaşdym –
Dostuma bir gujak, maňa bir gujak
Hasratdan ýetdi.
Soň bir gün bäş gujak şatlyga duşdum,
Eziz dostum bilen des-deň paýlaşdym –
Dostuma bäş gujak, mana bäş gujak
Şatlykdan ýetdi.
Goşgymyň manysy: -dir -em
Hemişe  bolup durmajak eken.

Dostunyň «Näme sebäpden ýazmagy goýduň?» diýen
soragyna öňde bir akylly goşguçynyň beren jogaby
Dostumdan syrymy ýaşyrmandym men.
Häzirem syrymy ýaşyramok, dost:
Başarşym ýaly-ha ýazmak islämok,
Isleýşim ýaly-da başaramok, dost.
***
Bir şahyr bar – diňe ady ýörýändir.
Bir şahyr bar – ýazýan zady ýörýändir.
Çyn halypa hakynda
Halypadan oňat hem ýaşap biler şägirdi.
Halypadan uzak hem ýaşap biler şägirdi:
Elbetde, ähli gürrüň onuň kimdigindedir.
Ýöne weli halypadan
Ozup bilmez şägirdi,
Çyn halypa ondan mydam
Birazajyk öňdedir.
Talant
Iki dürli bolýar talant diýen zat.
Ikisi-de öz ugruna belentdir.
Talantyň ýokdugyn wagtynda duýmak –
Şunuň özem bir ajaýyp talantdyr.

IV
GOŞGY HAKYNDA GOŞGULAR
Kümüş
Içi suwly bedräniň içine
Atylsa kiçijik bölejik kümüş,
Dem salymyň içinde
Ähli mikrob ölermiş.
Senem, öz ornuňda zergärsiň şahyr.
Bir eliňde kümüş, bir eliňde zer.
Ak ýüreklä gysganma-da zer paýla.
Beýlekä-de tokga-tokga kümuş ber.
***
Gowy goşgy diýmek ajaýyp öýdür.
Ýerbe-ýer gerekdir gapysy, poly.
Diwary saz gerek, aýnasy ýagty,
Dulunda peç gerek, töründe haly.

Seniň goşgyňda-da şularyň bary
Ýaldyrap dur. Berekella, ussajyk.
Ýöne weli potologyň pessejik.
Eý, neressejik.
«Täzeçil» şahyra
Ýekaterina II haýsy-da bolsa bir täzelik
döretmezinden öňürti «Pýotr I şol iş
hakynda oýlandymyka» diýip arhiwi
dörüpdir. Her gezegem şony tapypdyr.
Sen hem täze bir zat döretjek bolsaň,
Arhiwiň içinde azajyk çygyl.
Seniň täze diýýän bujagaz zadyň
Pindar döwründe-de
Könedi, ogul.
Goşgy
Biri saňa diýipdir: «Samsygyrak bolmaly!»
«Akyllyrak bolmaly!» diýipdir ýene biri.
Ikisini aýdan hem – şygyr älemniň şiri.
Şirleriň ikisi-de kimdigini bilipdir:
Sende ikisem ýeterlik
Dünýä döräli bari...
Wraç diýdi
Üç hili dolulyk bolup biler:
Birine – gözüň gider,
Birine – gülkiň tutar,
Birine – haýpyň geler.

Oýlandym:
Şahyrlyk hem şoň ýaly bolup biler:
Birine – gözüň gider,
Birine – gülkiň tutar.
Birine – haýpyň geler.
Gözleg
Goşgy,
Sen gün-günden azalmaly zat
Hemem Sen gün-günden köpelmeli zat.
«Gözleg gerek, gözleg!» diýsek-de käte,
Dälsiň Sen gözlenip tapylmaly zat.
Seniň özüň her şahyryň bagrynda
Ýugrulyp, daşaryk topulmaly zat.
Edil şo mahalam gyzgyn tamdyra
Repidesiz ýapylmaly zat.
Ilkinji goşgynyň döreýşi
Dana geçip barýar derýaň duşundan.
Ýolda saýrap otyr bir ajaýyp guş.
Awçy guşy atdy. Degdi döşünden.
Dana kişi etdi şeýle bir gargyş,
Ol gargyş şeýle bir ýürekden çykdy –
Öldürdi awçyny. Direltdi guşy.
Danaň awça eden şol näletinden
Hem guşa siňdiren muhabbetinden
Döredi dünýäde ilkinji goşgy.

Redaktoryň şahyr dosty hakynda iç gepletmesi
Dost diýen zat seýrek bolýar dünýäde.
Senem biri. Şeýledigňe ynanýan.
Sen goşgy getirýäň. Menem çap edýän.
Sen-ä onuň çap bolýanna guwanýaň,
Menem seniň guwanýanňa guwanýan,
Ýöne saňa peýda edýänmi, zyýan –
Ne-hä saňa aýan,
Ne maňa aýan.
Bir şahyryň bäş topbak rubagy ýazanyndan soň
Omar Haýýam bilen aýdyşygy
Menden Muhammede ýetiriň salam
Soňra hormat bilen aýdyň bir kelam
Omar Haýýam
– Şägirtden Haýýama ýetiriň salam,
Soňra hormat bile aýdyň bir kelam:
Rubagy ýazmagy menem başarýan,
Ýalňyz özüm diýip gomparma, Haýýam!
– Haýýamdan şägirde ýetiriň salam,
Soňra hormat bile aýdyň bir kelam;
Üç sany kapyýa başarýan zadyň.
Galan sözleriňde derek ýok, balam!

Neşirýatçynyň ak goşgy hakynda degişmesi
Ak-goýun gara goýun,
Gök goýun, gyzyl goýun –
Haýsy bolsa getir, çopan,
Ýöne bolsun semiz goýun.
Ak goşgy, gara goşgy,
Gök goşgy, gyzyl goşgy –
Haýsy bolsa getir, şahyr,
Ýöne bolsun gözel goşgy.
...We başgalar
Käbir makalalarda oňat şahyrlaryň
atlary «we başgalar» bilen çalşyrylýar.
– Eý, siz, işe çykamda
Bile çykýan goşgular,
Eý siz, goýun bakamda,
Bile bakýan goşgular,
Sizi kim ýazdy?
– We başgalar.
– Eý siz, alym öýünde
Diňlenilýän goşgular,
Eý siz, altyn-kümüşe
Deňlenilýän goşgular,
Ulyň-kiçiň dilinde
Oňlanylýan goşgular,
Ýagyş ýagsa plaş ýerne
Ýeňlenilýän goşgular,
Sizi kim ýazdy?
– We başgalar.

Nätanyş terjimeçä hat
«Moskwa gel ýüzüňi bir, göreýin!»
Diýýärsiň. Ullakan, ullakan sag bol.
Ýöne bir sözüm bar barmazdan owal:
Goşgymdan ýüzümi görmedik bolsaň,
Saňa nä ýüzüme görnerkäm, dogan?
«Moskwa gel, sesiňi bir eşdeýin!»
Diýýärsiň. Oňa-da ullakan sag bol.
Ýöne bir sözüm bar barmazdan owal
Goşgymdan sesimi duýmadyk bolsaň,
Baryp nä ýüzüme gürlärkäm, dogan?
Iş meýdany
Men özüme artyk baha beremok.
(Aýagmy uzadýan ýorganma göra).
Ýolda yz galdyrýan
ýa galdyramok,
Ýörän bolup barýan
Agramma görä.
Gorkamok: kim geçse, öňüme geçsin,
Itemok: kim düşse, yzyma düşsün.
Şeýle bir giň,
şeýle bir giň bu meýdan
Ýaşlara, işläre,
Oýnara... küştsüz.
0
Sagdynlyk
Ikisi-de orta ýaşly pyýada,
Ikisi-de eli daşly pyýada,
Säher bilen saher maşkyn edýärler.
Birisi togalak, birisi arryk.
Biriniň agramy on kilo kemmiş,
Beýlekiňki bolsa şonçarak artyk.
Soň bir gün gapanda gördüm olary.
Ikisem ýylgyryp düşdi gapandan –
Birisi bäş kilo ýitirenine,
Beýlekisi şonça kilo tapanna
Daş kömek edipdir ikisine-de.
Birin semredipdir, birin horlapdyr.
Senem setirlere daş götert, şahyr,
Aram-aram gapanda-da barlap dur.
Setirleriň aşa semiz bolmasyn,
Ýa-da çendenaşa bolmasyn arryk.
Kem zat kem bolýar,
Artyk zat artyk.
Nowaýyça
Sen zehinli şahyr. Edepli şahyr.
Dünýäde taýyň ýok. Il üçin doglan.
Seret, bary-ýogy iki setirde
Sen hakda sözledim dört sany ýalan.

Gara jokjoky
Gara jokjokynyň öz repertuary bolmaz.
Bagbanyň aýdanyndan
Garaja ganatly, akja çokjaly,
Jibirdäpjik otyr gara jokjoky.
«Pil-lu, pill-u, pill-u...» Onuň aýdymy
Kimiň sazynady?
Näme hakdady?
Bilbiller gül ogşap, jakgyllaşanda,
Olam bilbil bolup jakgyllap, otyr,
Serçeler bökjekläp, jürkülleşende,
Olam serçe bolup, nokgullap otyr.
Gargalar gygyryp «Gak-gak!» diýende,
Olam garga bolup «Gak!» diýjek bolýar,
Ikatýok gygyryp «Ýok, ýok!» diýende,
Olam atyn tapman,
«Ýok!» diýjek bolýar.
Şo mahal ýokardan baýhatyn gelip
Jakgyllasa
olam jakgyllajakdy.
...Seniň öz owazyň,
Öz sesiň, ýüzüň,
Öz sözüň ýokmudy, gara jokjoky!

***
Goşgynyň nähili dogulşy hakda
Köp gezek, köp ýerde berdiler sowal.
Goşgy hem çagaňdyr. Ýöne möhleti
Dokuz, aý, dokuz gün,
Dokuz sagat däl.
Käte ony bir ýyl çaýkap gezersiň,
Käte-de dokuz ýyl,
Käte-de on ýyl.
Biri öýde doglar, birisi ýolda –
Käte-hä gyz bolar,
Käte-de ogul.
Gyz goşgular bägül ýaly näzikdir.
Erkekleri goç şahy dek gödekdir.
Berildigi bolsun!
Bägülmi, şahmy –
Jaý ýerinde ikisi-de gerekdir.
Bildirişleriň yzyna goşulan ýerlikli goşmaça
Bildirişden doly ullakan tagta.
Ýurda işgär gerek. Aýalmy, erkek –
«Maşinistka gerek»,
«Mehanik gerek»
«Baş buhgalter gerek»,
«Baş tehnik gerek»...
Tüweleme, bizde
Adam az, ýer köp.

Duralga... Hemmeler okaşyp durlar.
(Başga bir işem ýok gelýänçä maşyn).
Birisi ýazypdyr (bezzat diýsäni!):
«Şahyr gerek dälmi? Şahyr köp şahyr...»
Ýüz ýyldan soň...
Biri maňa öten agşam goşgusyny okap berdi,
(Ilki özi okap berdi, onsoň özüm okap gördüm)
Diýdim: «Men-ä düşünmedim!»
Diýdi: «Entek düşünmersiň,
Ýüz ýyldan soň düşünersiň!»
«Diňle!» diýip ýene-de bir goşgusyny okap berdi.
Onsuna-da düşünmedim. Başgasyny okap berdi.
Diýdim: «Ýene düşünmedim!»
Diýdi: «Entek ýaş bolýarsyň,
Ýüz ýyldan soň düşünersiň!»
«Ýyldyzlaryň ýagtysy-da uzak ýoly ötýär» diýdi,
«Ýüzläp ýyldan, müňläp ýyldan bize gelip ýetýär»
diýdi.
Uludan bir demim aldym
Diýdi: «Näme ah çekýärsiň?»
Diýdim: «Ýüz ýyldan soň düşunersiň».
Goşguçy bilen aý
– Aperin sen, giň äleme nur salýaň,
Ajap zat sen, at dakasym gelenok.
Ýöne sen bu görki Günden karz alýaň,
Özüňki däl. Ine şonyň bolanok.

– Dogry, öz nurum ýok. Günden karz alýan.
Onam saňa berýän, gaýdyp alamok.
Emma sen ne-hä bir
karz alyp bilýäň,
Ne özüň nur saçýaň.
Şonyň bolanok.
Okyjynyň bir awtora ýazan golsuz haty
Maňa öwretjek bolsaň –
Ilki özüň öwren.
Maňa ýigrendirjek bolsa –
Ilki özüň ýigren.
Meni guwandyrjak bolsaň –
Ilki özüň guwan.
Meni ýandyrjak bolsaň -
Ilki özüň ýan!
***
Biri diýdi: «Walla, halys irizdi
Tagamsyz-lezzetsiz gurak kitaplar.
Köpüräk döresin çişlik kitaplar.
Köpüräk döresin börek kitaplar».
Biri diýdi: «Olam gerekdir weli,
Köpüräk döresin çörek kitaplar.
Çörek ýaly näçe guragam bolsa,
Adama hemişe gerek kitaplar!»

Özümizden haýyş
Näme bilen oýun etsek edeliň –
Zöhrelik bilen,
Tahyrlyk bilen,
Garrylyk bilen,
jahyllyk bilen...
Ýöne etmäliň
Şahyrlyk bilen
Hem oýun etdirmäliň
Şahyrlyk bilen!
Şahyryň howsalasy
Uzyn poemalaň döwri gutardy.
Owunjak goşgular meňzeşip ternä,
Düwýärler, düwýärler, ýene düwýärler...
Ownaşyp ýören-ä däldiris hernä.
Bitin setirleriň döwri gutardy.
Döwülen
Setirler
Meňzeşip
Gemrä,
Gat-gat
Gat-gat
Üst-üstüne
Münýärler...
Oýnaşyp ýören-ä däldiris hernä.

Rubagy
I
– Rubagylar, eý rubagylar,
Üç aýakly, bir golluja çagalar,
Siziň göwnüňize degýän-ä däldir
Täze döräp gelýän Omar agalar?
– Rubagylar biz, rubagylar,
Sekiz ýüz-dokuz ýüz ýaşan çagalar.
Ýöne weli juda çagadyr öýdüp,
Käte oýnaýaram Omar agalar.
– Rubagylar siz, rubagylar,
Üç aýakly, bir golluja çagalar
Sekiz ýüz-dokuz ýüz ýaşan bolsaňyz,
Haçan siziň sakgalyňyz agarar?
– Rubagylar biz, rubagylar,
Üç aýakly bir golluja çagalar.
Biziň sakgalmyzy agardýançaňyz
Öz süňňüňiz, öz sakgalňyz agarar.

V
AÝDYMLAR
Türkmeniň
Jeýhun bilen bahry Hazar arasy
Çöl üstunden öwser ýeli türkmeniň
Magtymguly
Jeýhun bilen bahry Hazar arasy –
Suw üstünden öwser ýeli türkmeniň.
Gara dagdan gaýdyp mele derýasy,
Garagumdan iner sili türkmeniň.
Gaýrasy Ürgençdir, ilersi Erek,
Bu gün şaly bitýär ýandaga derek.
Bir elinde çekiç, birinde orak –
Bu gün gudrat boldy goly türkmeniň.
Gözelleri alu-ýaşyl geýerler.
Ýigitleri söýdürerler, söýerler.
Garrylary «Men, jahyl men» diýerler,
Gadymýetdir doglan ýyly türkmeniň.

Ýer ýüzünde bir ajaýyp daň atar,
Daňyň nury ýer ýüzüne deň ýeter.
Gündogar bagşysyn diňle Günbatar,
Dinlärçeräk bardyr dili türkmeniň.
Daglar
Garrygala myhman barsaň
Gujagyny geren daglar.
Soňudagy, Çendir, Hasar -
Müň hasraty gören daglar.
Kellesine ak don geýip,
Arkasyna gök don geýip,
«Salam!» diýsem «Salam!»
diýip
Jogabymy beren daglar.
Her kemeriň her bir ýoly
Müň asyryň ömür ýoly.
Magtymgulyň şygry ýaly
Kökün ýere uran daglar.
Gatbar-gatbar daşyňyz bar,
Galkan-galkan döşüňiz bar.
Bilmen, nije ýaşyňyz bar,
Dünýe döräp duran daglar.
Daşyňyzdan aýlanaýyn,
Daşyňyzdan aýlanaýyn,
Başyňyzdan aýlanaýyn
Pyragyny gören daglar.

Altyň biri
Bir şahada alty nara.
Meňzäp duran alty jora
Işden gelip agşamara,
Guýudan suw çekip gitdi.
Aklym aldy altyň biri,
Her bakyşy derde däri.
Ýüregimde şondan bäri
Yşk ataşyn ýakyp gitdi.
Suw diledim agzym gurap,
«Içiň!» diýdi ýygryljyrap.
Içdim gyza ogryn garap,
Suw ýakamdan akyp gitdi.
Has dogumly, has berdaşly,
On sekiz – on dokuz ýaşly.
Gülýakasy tylla gaşly
Ýyldyrym dek çakyp gitdi.
Söýenimi aňlamady,
Ýa aňsa-da geňlemedi.
Diýjek sözüm diňlemedi,
Gözün-gaşyn kakyp gitdi.
Belki onuň ýary bardyr,
Bir görmäge zary bardyr.
Ýa-da mende ary bardyr,
Ýüregimi ýakyp gitdi.
Bogun-bogun söküp gitdi.
0
Gumly gelin
Gum iline düşdüm myhman,
Saçak açdy gumly gelin.
Bir gün duza müň gün salam
Kabul eýle gumly gelin.
Bakyşy maýa bakyşly,
Çöküşi iner çöküşli.
Maýalary goşörküçli,
Bugralary jaňly-gelin.
Gumly gelin, gumly gelin.
Dulda goşa gor küýzesi.
Derde derman her küýzesi.
Gelinleriň päkizesi,
Çep ýaňagy meňli gelin.
Gumly gelin, gumly gelin.
Ýaýlasynda täze baglyk,
Çanagynda bekre balyk.
Kellesinde elwan ýaglyk,
Keşdelenen ýeňli gelin.
Gumly gelin, gumly gelin.
Otuz ýyldyr düýe çopan.
Çopanlykdan döwlet tapan.
Bir seretseň, gülüp bakan,
Bir seretseň, gamly gelin.
Gumly gelin, gumly gelin.
Niredekä howandary,
Göwün beren çopan ýary?
Şol çopanyň intizary
Gara gözi nemli gelin,
Gumly gelin, gumly gelin.

Ýigit gördüm
Egni ýaşyl kombinzonly
Işe baran ýigit gördüm.
Maşyn bilen gök meýdany
Otap ýören ýigit gördüm.
Agşamara işden gaýdyp,
Bir gyz hakda aýdym aýdyp,
Görýän adam ýokdur öýdüp,
Baga giren ýigit gördüm.
Ýap boýundan gele-gele,
Alma ýygýan bir gözele
«Bir alma ber eliň bile»!
Diýip duran ýigit gördüm.
«Hany, oglan, daşda gez-le,
Diýjek sözüň bilip sözle.
Alma aljagňy daşdan gözle!»
Diýlip duran ýigit gördüm.
Eşdip gyzyň jogabyny,
Ýitirip öňki tabyny,
Syryp kolhozyň ýabyny,
Öýne ugran ýigit gördüm.
Şo günden soň her duşamda,
Salamlaşyp, gep goşamda,
Oturşamda, turuşamda
Tukat ýören ýigit gördüm...
Aýlar geçip, ýyllar geçip,
Duşdum ýene ýolum düşüp.
Bir almany deň böleşip,
Iýip duran ýigit gördüm.

Gopuzly gyz
Şu gün bir gyz gopuz çaldy,
Sazynyň gurbany bolsam.
Çaldy, jana otlar saldy,
Näziniň gurbany bolsam.
Obaň topar gyzy bilen,
Ýesir etdi sazy bilen.
Garap galdym yzy bilen,
Tozunyň gurbany bolsam.
Didaryndan gandym diýmen,
Söýmese-de döndüm diýmen.
Näçe ýaksa, ýandym diýmen,
Közüniň gurbany bolsam.
Gargasa-da öz elinde,
Ýalkasa-da öz elinde.
Gyş elinde, ýaz elinde –
Ýazynyň gurbany bolsam.
Festiwalyň toýun toýlap,
Gitdi ogryn nazar aýlap...
Müň gözelden birin saýlap,
Özüniň gurbany bolsam.
Ýarap borka
Ternawlardan suwlar akyp,
Nowruz gary eräp durka,
Bir gyz gördüm aýna bakyp,
Gara saçyn darap durka.

Saçlarynyň müňläp tary
Ýassanypdyr goşa nary.
Kimkä onuň hyrydary?
Kim ýoluna garap durka?
Goňşularna boldum myhman,
Daş işige bakdym doýman,
Jigisini ýerde goýman,
Hüwdüläpjik yrap durka.
Seýil baga bardym yzlap,
Geçip gitdi ogryn gözläp,
Dört örümniň birin çözläp,
Barmagyna orap durka.
Bir fabrige işim düşdi,
Kän gyzlara gözüm düşdi,
On barmaga synym düşdi
Naýça ýüpek sarap durka.
Eger mende bolsa müň jan,
Ählijesi şoňa gurban.
...Nädip oňa tapyp derman,
Ýüregine ýarap borka?
Apat
Ýagşyny wasp etmek – şahyra adat,
Diňe adatam däl, hökmanlardandyr.
Gelinler içinde gördüm bir apat,
Ýok, apatam oňa gurbanlardandyr.
Maňlaýy bahardan ýasalan ýaly,
Ýaňagy säherden ýasalan ýaly,

Gabagy mähirden ýasalan ýaly,
Dodaklary şeker damýanlardandyr.
Ellerniň barmagy misli bir seçek,
Döşleri meýdanly, gözleri goçak.
Bili ýarym gujak, saçy bir gujak,
Gözleri bar – düýpsüz ummanlardandyr,
Gözleriniň agy – dünýäň gündizi,
Gözlerniň garasy gijäň tämizi.
Megerem şol ala gözleriň özi
Gijäni-gündizi ýasanlardandyr.
Ýüz gelniň içinden saýlanyp boýy,
Bir özi bezäp dur giden bir toýy.
Edebiň merkezi, akylyň öýi,
Şahyr oňa akly haýranlardaldyr.
Saýlap-seçip ajaplaryň ajabyn,
Haýsy ýigde bagş etdikä gujagyn?
Şol gujakda mekan tutan goç ogul
Dünýade iň bagtly ynsanlardandyr.
Gök çaý
Akly-gyzyl güller açyp,
Dänelerin döker gök çaý.
Maşyndan maşyna geçip,
Gap-gap bolup böker gök çaý.
Bitýän ýeri Kawkaz taýy
Mes toprakdyr söýýän jaýy.
Dost tutunyp gara çaýy,
Ýadawlygy ýykar gök çaý.

Hytaýlydyr aslyýeti,
Ysyndadyr bar lezzeti.
Türkmeniň ilki hezzeti,
Duz datmakaň, çykar gök çaý.
Il içinde waspy kändir,
Içi doly witamindir.
Bir öwrenseň goýmak kyndyr
Magnit ýaly çeker gök çaý.
Gowy zatdyr düýe çaly.
Emma başga çaýyň ýoly.
Endamyňdan çeşme ýaly
Monjuk-monjuk akar gök çaý.
Kemter atsaň ugry bolmaz,
Köp atsaň hem dogry bolmaz.
Kän durmaga sabry bolmaz,
Şemmesini ýakar gök çaý.
Içseň göwnüň jaý görüner,
Ýanwar aýy maý görüner.
Ähli içgä taý görüner,
Ugrun tapsaň ýokar gök çaý.

VI
BÄGÜL
Gara deňziň ýakasynda
Uzakda sen läläm, örän uzakda,
Aramyzda Ob, Don, Dnepr ýatyr.
«Söýgi şäheriniň» goýnunda doglan
Maňlaýy bäş burç ýyldyzly oglan
Öz altyn gupbaly dildary hakda
Süýji hyýallara gark bolup otyr.
Bu gün Watanymda ýegşenbe güni.
Bu gün dynjyn alýar zähmetkeş dünýäm
...Belki, häzir küýsäp ýüregiň meni,
Hatlarym gaýtalap okaýansyň, läläm.
Belki, penjiräniň perdesin açyp,
Tomaşa edýänsiň Tejen säherne
Ýa-da häzir kartaň öňüne geçip,
Seredýänsiň ýaryň ýaşýan şäherne.

Belki, tyrkyldadyp kepjejigiňi,
Gawun otaýansyň nobur boýunda.
Ýa-da «ýörjen-ýörjen» edip jigiňi,
Dynç alýansyň wraç joraň öýünde.
Ýap-ýaňja gün dogdy ýanymda meniň,
Bilýärin, o taýda guşluk galandyr.
Poçtalonmyz kakyp gapyňy seniň,
Ýaryň hatyn alyp öýňe gelendir.
«Odessa» möhürli kiçijik hatym
Saňa uly kuwwat goşandyr ýene.
Belki, eliňdedir soldat suratym,
Seredýänsiň ýurt sakçysy oglana.
Eli awtomatly göreňde meni,
Ýürekde bagtyňa ynam duýýansyň.
Eziz joralarňa görkezip ony,
«Ynha, eşret gorýan ýarym!» diýýänsiň.
Belki, gowşurmaga oglundan salam,
Enemiň ýanyna gidensiň ýene.
Eger şeýle bolsa, köp sag bol, läläm,
Dünýäniň bezegi enedir-ene.
Ýa-da otagyňda täk özüň diňe,
Otyrmyň agtaryp täze bir kitap?
Ýa-da goşgy söýýän garry eneňe
Soldat liralarmy berýärmiň okap?
Haýsy bolanda-da görmerin aýyp,
Meniň üçin, läläm, düýpden parhy ýok.
Ýüregmiziň birek-biregi söýüp,
Des-deň urýanlygnyň belli nyrhy ýok.

Uzakda sen läläm, örän uzakda.
Aramyzda Ob, Don, Dnepr ýatyr...
Uzaklykda gep ýok, gürrüň ýürekde,
Bizi päk söýgimiz myrada ýetir.
-.
Iki «aýterek»
I
«Aýterek, günterek,
Bizden size kim gerek?
Saýrap duran dil gerek.
Dilleriň haýsy gerek?»
Ine şu sowaly eşden badyma,
Kimiň ady düşse-düşsün ýadyma,
Artykmy, Meretmi, Narmy, Nurumy,
Jemalmy, Gerekmi, başga birimi,
Adyna parh goýman gygyrardym men.
Käýarym
seni-de çagyrardym men.
Şonda garşydaky hatardan çykyp,
Gulpagyň tasadyp, jeren dek böküp,
Ýalpyldadyp guzy dişjagazyňy,
Ileri omzadyp döşjagazyňy.
Bahar şemaly dek öwsüp geçerdiň,
Düwülen gollary böwsüp geçerdiň..
Söýgi näme, gaýgy näme, bilmezdik,
Uzyn günläp öýmüze-de gelmezdik.
Ähli bilýänimiz oýundy diňe,
Bar güýjümiz şoňa boýundy diňe.

II
Şu mahal ýene-de şol döwri ýatlap,
Iki hatar duraýsadyk gabatlap,
Onda ýalňyşmazdym, bilerdim bu gün,
Öňdäki hatardan kim gerekdigin.
«Aýterek, günterek,
Bizden size kim gerek?
Sizden bize gül gerek.
Gülleriň haýsy gerek?»
Ine şu sowaly eşden badyma,
Diňe sen düşerdiň meniň ýadyma.
Seniň adyň tutup gygyrardym men,
«Gerek gerek!» diýip, çagyrardym men.
Hawa... ýalňyşmazdym,
bilerdim bu gün
Derde derman üçin kim gerekdigin.
.
Söýgi poemasy
I
Oglanlyk döwrümdi. Söýdüm bir gyzy.
Ýok, ýok, beý diýerden irräkdi heniz.
Öz ýanymdan söýýän ýaly bolsam-da,
Söýgim basdaşlykdan bärräkdi heniz.
Okuwdan soň baha sanaşygynda
Artyk, kem bolaýsa bir bäşligimiz.
Söýginiň deregin basdaşlyk tutup,
Bolmazdy yşk diýen mätäçligimiz.
Şeýdip geçip gitdi oglanlyk döwrüm.
0
II
Jahyllyk döwrümdi. Söýdüm bir gyzy.
Ol hem maňa söýýän ýaly bakardy.
Emma zalym uruş ara düşdi-de,
Herimizi bir gapydan çykardy.
«Söýýän!» sözün sözlemäge ýetişmän,
Çykdym ýaş başymdan nan gözlegine.
(Eneň, jigileriň aç burlup ýörkän,
Nädip seredersiň gyz gözlerine!)
Şeýdip geçip gitdi jahyllyk döwrüm.
III
Ýigitlik döwrümdi. Söýdüm bir gyzy.
(Agyr günler bolsa bolupdy tamam.
Ýeňiş nury bilen ýagtylan sözler
Biziň öýmüze-de beripdi salam).
Emma ol söýgimem başa barmady.
Ýene asgyn çykdym oýnan oýnumdan:
Ýeri, söýýäniňi aýdyp bilmeseň,
Kim samsyk aslyşar seniň boýnuňdan!
Şeýdip geçip gitdi ýigitlik döwrüm.
IV
Dälilik döwrümdi. Söýdüm bir gyzy.
Diýse-de babalar: «Sagynýança sag,
Däli iki gezek öýär ogluny!»
Ne-hä däliligim eçildi sylag,
Ne-de sagatlygym...
Sylaga derek
Ullakan bir synag holtumyn açdy.
Diýdiler: «Kyrk halat, kyrk müňem manat!»..
Şeýdip akyl berdi dälilik döwrüm.
Jübimi çöwürdim: kyrk köpük gaçdy.

V
Kämillik döwrümdi. Söýdüm bir gyzy.
Günde bir görmesem karar tapmadym.
Iki görsem, üç görmegi arzuwlap,
Üç görsem, dördünjä arzuw topladym.
Soýdüm, söýdi... Emma weli sizi-de
Unudyp bilmerin başky söýgüler.
Mahal-mahal sizi ýatladygymça,
Siziň joraňyza söýgim beýgeler.
Şeýdip geçip barýar kämillik döwrüm.
Unaşly ýatlama
Diňe
bir gyzdadyr ähli pikiriň.
Asmana baksaň-da – pikiriň şoldur.
Kitaba baksaň-da – pikiriň şoldur,
Onuň ady hemme harpdan ozaldyr.
Saralyp gidensiň şonuň yşkynda.
Süňkleriň içinde gurandyr ýilik.
Gözleriň hokralyp, çala görüner.
Tapyşyp gidendir duluga duluk.
«Balam, näme bolýar?» Elewrär eneň.
«Näme bolýar, balam?» Çiňerler ýene.
«Dümewmi, nämemi... sowuklapdyryn!...»
Kendirige tarap ýüwürer ene.
Entek geçen däldir çaý içim salym –
Bugaryp durandyr gatykly unaş.
(Bagryňa meňzeşdir gyrmyzy burçy,
Her noýbasy bolsa – ýüregňe meňzeş.)

Işdäň bolmasa-da, işdäň açylar.
Eneň göwni üçin ýalanar ak jam.
«Eje, bu aşyň-a heziller berdi.
Beýle aş dünýäde ýokdur, eje jan!»
Begener, ýylgyrar: «Noş bolsun, balam!»
Ýygnalar, ýuwular tabakdyr çemçe.
Ertir bälçirärsiň: «Unaş bilen-ä
Bu dertden gutulyp boljak däl, eje!»
Agşam bygyrdandyr etlije çorba.
Onda-da nä etli! Akja jüýjeli.
Sünnäläp atandyr çorbaň içine
Öýkenne, ýüregne, daşlygna çenli.
Ýene-de diýer ol: «Noş bolsun balam!»
«Deriň gaýdaýmasyn!» Ot salar peje.
Ertir bälçirarsiň: «Bu sataşan dert
Jüýjäňe-de hezil berjek däl, eje!»
Ertesi bilmersiň, nädip tapypdyr –
Gapynyň agzynda lägirer çebiş.
Sen
eneňe çebiş iýdirmelisiň,
Emma ol
ogluna iýdirer söwüş.
Iýersiň, içersiň. Ýeňlemez derdiň.
Ukusyz geçendir uzynly gije.
Ýene bälçirärsiň: «Çebişiňdenem
Bu dümewe şypa ýetjek däl, eje!»
Gutarar jüýjeli, çebişli gürrüň.
Indiki nobatda – sygyr ýa düýe.

Emma ondan bärde
Söýgiňi guçup,
Jüp posany alyp, ylgarsyň öýe.
Ýol boýy guş kimin uçup gelýänsiň.
Bagtly adam ýokdur özüňden özge.
Keýmiri ýykarsyň çep eliň bilen,
Hatda Keminänem ýykarsyň sözde.
Lakyrdap durandyr garaja gazan.
Tap-taýyn durandyr ýassykly keçe.
Ogşarsyň ejeňi gele-gelmäşe:
«Gutuldym, gutuldym,
Sagja bol, eje!..»
Gagra degişmesi
Gagra dynç almaga gelenler bilen
Salamlaşdym, ýuwaş-ýuwaş tanyşdym.
Gagradan dynç alyp ugranlar bilen
Gujaklaşdym,
Adresler alyşdym.
Edil şeýle boldy ol gyz bilenem.
Adres berdim. Gysdym elinem mäkäm.
Toba, toba! Beren adresim bilen
Özümem ýelmeşip ötäýtdimmikäm!
«Ol gyz ýuregimi alyp gidipdir!»
Diýip, kän şahyrlar ýazypdy öň hem.
Meniň bolsa häzir tutuş özüm ýok.
A-haw, meni gören!
Niredekäm men!

Aýna seretsemem – meňzeýän başga,
Deňizde ýüzsemem – meňzeýän başga.
Dostlarymam diýýär: «Meňzeýäň başga».
Ýeri, wraçlara näme gerekmiş,
Şolar bir göwünlik bersedi käşgä.
Gaýta edil gözlerime seredip:
– Bu – sen däl! – diýýärler.
– Kimmişim eýsem!
Ynha, men! Gepleşip, halymy aýdyp
Otyryn ahbetin, şu men-ä! – diýsem,
– Ýok, sen däl! – diýýärler, – bu başga biri
Wraç aýtdy, dawaň bolarmy onsoň!
Wessalam, özüňe özüm däl diýip,
Ýeňsäňi gaşa-da oturber sen soň.
Dogrusy, bu zatlar hijem-le weli,
Bir kitap ýazmaga gelipdim daşdan.
Ýeri, şu oturan özüm däl bolsam,
Kitabymy kim ýazmaly, ýoldaşlar!
***
Agalyk sürýänler ýokdur ýurdumda,
Işçimi-daýhanmy – hemmesi deňlik...
Ýöne weli şu mesele boýunça
Şu gun etsem diýdim kiçijik bellik.
Ýurdumda gözeller agalyk sürýär,
Sürüpdi,
sürýärem,
sürerem ýene.
...Awtobusda otyr murtlak general.
Ätledi gapydan bir ajap sona.

Göýä sona däl-de
Bir marşal girdi –
Tarsa turup, berdi gözele ýerin.
«Sag boluň!» diýdi-de, oturdy gözel.
General hoş bolup, süpürdi derin.
Köçeden gelýärdi bir topar gözel.
Garşysyndan çykdy Hökümet Başy.
«Geçiň, geçiň, gyzlar!»
Gyzlara garap,
Egildi Hökümet Başynyň başy.
Çatyrykda duşdy bir ajap şahyr.
Gaşlary-da duw-ak, saçy-da duw-ak.
«Geçiň, şahyr!» diýip, togtady gyzlar.
Şahyram togtady: «Ýok, gözeller, ýok,
Beýle zada meniň hukugym ýokdur,
Dünýäde barkaňyz özüňiz siziň.
Ýaradanyň öňün kesip bilmerin,
Meni ýaradanam
özüňizsiňiz».
Owadanlyk hem edep
Owadan gelinler! Siz hakda şu gün
Bir goşgy ýazmagy küýsedi ýürek.
Owadan siz. Ýöne owadanlygňyz
Size ýeňil düşýän däl bolsa gerek.
Akylla-da mydam –
Owadan gerek.
Samsyga-da mydam –
Owadan gerek.

...Köçeden uz ýöräp bir gelin barýar,
Elinde almaly, käşirli sebet.
Akyllam gaňrylyp, yzyna garýar,
Samsyklaram diýýär: «Seret-de seret!»
Bir ýigit gygyrýar: «Aý, Meret, Meret,
Wah, wah, seret, gara gözlerne seret!»
Elbetde, seretmek gadagan zat däl.
Ýöne beýdip geçi ýaly çekremek
Nämäňe gerek!
Hanha bir gapdalda ýene bir kelpeň
Gyzyldan dişini güjeňlän bolup,
Jikjeren bolup dur. Gelin uýalýar.
Gaşlar aşak inýär misli bir bulut.
Bulut al ýaňaga kölege salyp,
Lemmer-lemmer bolup,
ýagjak, ýagjak, ýagjak
Bolýar-da, saklanýar. Ýagaýaňda-da
Ol kelpeň ne-hä bir ýagaňňa degjek,
Ne damanňa degjek... Gelin düşünýär.
Gyzaran ýaňagna eltýär-de elin,
Ýaşyl ýeňi bilen bägül ýüzüni
Ýaprakly üzüm dek
Gizleýär gelin.
...Kioskyň ýanynda saklanýar gelin.
Elinde almaly, käşirli sebet.
Ýene-de beýleden kilçerýär biri:
«Eset, Mämmet, onuň saçlarna eset!»

Gelin bir üm bilen,
birje söz bilen
Kössekläp biljekdi kelpeňleň dilin
Emma beýtmedi ol. Beýtmekçem däldi.
Bägül dek paşyrdap barýardy gelin.
Öz iş-derdi bilen gümrady gelin.
Soňabaka çykdy ne gülki, ne gep.
...Şeýdip biedeplik diýilýän zady
Käte (geplemän hem!)
Sem edýär Edep.
Goşgy okaýan goşgy
Şahyr gyzy
...Gazetde okadym täze goşgyňy,
Bir gezegem däl-de, kän okadym men:
Dagyň ysy geldi her bir harpyňdan,
Hozuň ysy geldi her nokadyňdan.
Naryň ysy geldi her kapyýaňdan,
Pissäň ysy geldi tersoturyňdan.
Şol yslaň hemmesin sorup aldym men
Seniň her harpyňdan, her setiriňden.
..Sen goşgy okadyň radioda.
(Yslaryň gowusyn gizläpdir gazet)
Mahmal bogazyňdan, ýüpek sesiňden
Goşulyp her harpa täze bir lezzet,
Setirleriň ysy has beter artdy.
Üç esse lezzetli göründi goşgyň.
Her alan demiňem her bir setirňe
Täze bir ys saçdy öňküden daşgyn.

...Sen goşgy okadyň telewizorda,
Begendim öňküden on esse beter.
Diýdim: «Öz ýuzüňe bakyp diňlesem,
Goşgynyň lezzeti has beter artar».
Emma bu pikirim tersine boldy:
Aňk bolup goşgyny okaýan Goşga,
Şondan başga zady aňşyrmandyryn.
...Diýjek bolýan zadym
Duýsadyň käşgä!...
Söýgi hakda bir keleme
Söýgi, söýgi, söýgi,
seniň ýoluňda
Görgini biriçe görüpdim menem.
«Gözümiň alnynda eräp barýaň-la,
Näme bolýar, balam?» diýýändir eneň.
Atalaryň bolsa kadasy başga.
«Balam, guzym» sözün halamaz ata.
Mähir gatyşykly gazapdan doly
Nazaryn nazarňa diker-de gaýta,
Diýer ol: «Balaňa döw çalasy ýok!»
Atadyr. Duýsa-da duýmadyk bolar.
Her bir duýan zadyn duýdurjak bolup
Ýörmez. Şoň üçinem atadyr olar.
Seniň her ädimňi, hereketiňi
Ölçäp öz atalyk nazary bilen,
Käte jeza berer,
Käte-de söýer
Mähir gatyşykly gazaby bilen.
Pýotryň ogluna bakyşy ýaly
Köp manyly dymyp, gözuňe bakar.

Eňegne gyl çykan ýigitsiň weli,
Şo mahal hemme zat ýadyňdan çykar.
Emma weli söýgi ýadyňdan çykmaz.
Ýene-de ugrarsyň Söýgiňe tarap.
Seni şol ýoluňdan gaýtaryp bilmez
Hiç hili şepagat,
Hiç hili gazap.
Gije aý aýdyňdyr. Senem ogrusyň.
Belleşik ýerine dogrularsyň sen.
Üçüm ogurlasa başga ogrular,
Has şirin bir zady ogurlarsyň sen.
Goşa-goşa posa ogurlarsyň sen.
Gaýtalap-gaýtalap basarsyň bagra.
Edil şo mahalam beýle ýanyňdan
Görüner gözüňe aýylganç gara.
Gyzyň atasydyr. Gele-gelmäşe
Pil sapyn inderer. Bökersiň yza.
Öz janyň gutarmak kyn däldir weli,
Wah, gyza kyn bolar,
Wah, gyza, gyza!
Şol dem böwet bolup gyzyň öňüne,
Bir agyz gygyrsyň: «Men... muny söýýän!»..
Emma dem salymdan söýýäniň bilen
Käriziň içinde ýatansyň eýýäm.
Şonda-da bagryňa basyp ýatansyň.
Gyz saňa galkandyr, sen gyza galkan.
Ýöne weli onuň ýaly pursatda
Galkanlyk uzaga çekmejek eken.
00
Daňdanlar özüňe gelersiň weli,
Ýatan ýeriň ýapdyr. Kelläňem deşik.
Gözleriň içinde doňup galandyr
Bir aýylganç keşp,
Bir gözel keşp.
Şol aýylganç keşpden iniň titiräp,
Bir gün ýa iki gün gezersiň ümsüm.
Emma üçünji gün şol gözel keşbiň
Ugrunda sergezdan ýene-de sensiň.
Ýene aý aýdyňdyr. Ýene ogrusyň.
Bireýýäm ýadyňdan çykandyr taýak.
Indi ýöne üzüm bagynda däl-de,
Başgarak bir ýerde çekersiň aýak...
«Oturber, balaňa döw çalmaz!» diýip,
Ýöne ýerden aýtman ekeni ataň.
Şondan soňam kelläň kän taýak iýer.
Taýakdan taýaga berkeşer gaýtam.
Biziň söýgimiz-ä şeýleräk boldy.
Megerem, siziňki has başgarakdyr.
Ýöne hiç mahalam Söýgiň ýolunda
Üýşüp ýatan elpe-şelpelik ýokdur.
Hiç haçan bolmazam.
Söýgiň ýolunda
Hemişe şatlyk-da, hasrat-da bolar.
Ýokaryk göterip.
Aşak inderip,
Seniň agramyňy hasaplar olar.
0
Ýöne weli näçe horlasa-da ol,
Horlamak hatyrna horlamak üçin
Däldir-de,
gaýratyň ölçäp görýändir
Ertirki horlukdan goramak üçin.
Bägül
Sataşypdym Saňa maý güni irden –
Sen aňyrdan çykdyň,
Men bardym bärden...
Ondan bäri geçdi ýüz toý, ýüz ölüm,
Toýda-da, ýasda-da bolduň sag elim.
Toýlarda – ýylgyrdyň, ýygryldyň – ýasda.
Hiç ýerde dilimi etmediň gysga.
Kökleriň çuň ýaýrap, topragyň duşup,
Getirdiň Sen buşluk yzyna buşluk.
Ýüregini ýaryp garaňky gijäň,
Açylypdy gunça yzyna gunçaň.
Gunçalaryň sany artdykça her ýyl,
Gartaşdyň, gartaşdyň,
Gartaşdyň, bägül...
Pasyllaň yzyndan geçip pasyllar,
Aýy aý çalyşdy, ýyllary ýyllar.
Ýaşyl ýapraklaryň yşnagy söndi,
Görküň-de, reňkiň-de öňki däl indi.
0
Ýaňaklaň reňki-de öçüşip her ýyl,
Gartaşdyň, gartaşdyň,
Gartaşdyň, bägül...
Gyrmyzy ýaňaklaň gaçansoň reňki,
Olaryň ysy-da däl indi öňki.
Boýnuňam öňküden inçelen ýaly,
Boýuňam öňküden kiçelen ýaly.
Alkymyň ysy-da kemelip her ýyl,
Garradyň, garradyň,
Garradyň, bägül...
Gözlerime tozan gapdyryp birden,
Gaharly bir owaz pürküldi ýerden:
«Özi gurap,
Seni ýigdeltdi, bägül!
Jahylsyran bolup,
Aýnama, ogul!..»
Janaga tarap
Eý sen goşgymyzyň köne formasy,
Gel bärik ýene bir synaga tarap.
...Maňa çal beripdi çölüň Hurmasy,
Ellerim uzapdy çanaga tarap.
Gum gyzynyň ady bolarmy Hurma?
Ony dakypdyrlar eýerip yrma.
«Mele suwdan bolsun gollarmyz gyrma,
Jeýhun gaýtsyn – diýip – Janaga tarap».
0
Jeýhuny emip dur Janagyň oýy.
Ojakda gaýnap dur Jeýhunyň çaýy.
Ynha, elimde-de ak maýaň çaly
Ak gyzam bakyp dur gonaga tarap.
O mahal bakmazça ýigidem däldim,
Iki gün sagatdym, dört gün dälidim.
Gyza bakyp, elim ýüzüme syldym,
Gyzam ýeňin eltdi gabaga tarap.
Aýagymda – ädik, başymda – «kekeç».
Ýaňy soldatlykdan boşanja erkeç,
Darakgeçmez saçlar misli bir dikeç,
Naýza gezäp durdy tüýnüge tarap.
Hurma çal uzatdy. Çanak pürepür.
Aňrydan gyňralyp seretdi kempir.
«Çelek takrap ýatyr, ylga, suw getir!»
Hurma ýüwrüp gitdi çelege tarap.
Öňi şol. Yzy ýok... Gaýdypdym şeýdip,
Bir çanak çal içip, bir nany gädip.
...Eje, aý, jan eje, hany şol ädik,
Ýürek telwas urýar ýaýlaga tarap.
Duralgada
Ekiz taýy ýaly jorasy bilen,
Jümjüme gülleriň arasy bilen
Jümjüme ýaglykly bir gözel gelýär
Jümjüme köýnekli jorasy bilen.
Gyzlaň ikisi-de gyzyl çabytly,
Çabytlaň gapdaly keşde sowutly.
0
«Gyzym, uýam» diýip, lak ataýmasaň,
Lak atmagam indi bize howuply.
Gyzlaryň birisi – duran bir keýik.
Köwşüniň ökjesi ne pes, ne beýik.
Megerem, dünýäde iň bagtly oglan –
Şol keýik gözele ýar boljak ýigit.
Toýnagyn jüp basyp, ýuwaşja ädýä.
Gaýmakly morožnyň ujundan gädýä.
Közli leb her gezek buza degende,
Tutuş howaň ýüzi bugaryp gidýä.
Menem synlap durun çekilip gyra.
Gyzlar meňzäp gelýär swetofor – çyra.
Çabytlary gyzyl, ýaglyklary gök –
Ýel ýapyk hem açyk – bagtyňa görä.
Gyzlaň biri – çynar, birisi – derek.
Görmäge göz gerek, söýmäge ýürek.
Wah, gözem, ýüregem ýeterlik weli,
On sekiz gerek, wah, on sekiz gerek!
Ikisem uz basyp duralga geldi.
Birisi pyňkyryp, bir zada güldi.
Saňa güldümikä? (Aý, ýa-ha saňa,
Ýa-da bir seň ýala güleni belli!)
Asmana seretdim. Gün eýýäm peýşin.
Onýança gaýradan göründi maşyn.
Duralga ýetäýmän, gyzlaň gaşynda
Togtady, baş egip gözellik üçin.
Mündüler. Gyzlardan galmadym menem.
Aý, näme, dynç günüm, gezjek bir sellem.
0
Aý, onsoňam, şeýle gözeller bilen
Garşy däl uçmaga kosmosa çenlem...
Awtobus togtady. Açyldy işik.
Reňbe-reň müň gözel, müň ýigit üýşüp,
«Watan» teatrnyň öňünde durlar,
Deň ýarysy magşuk, deň ýary aşyk.
Ýüregimi alyp özleri bilen,
Kereşmesi bilen, näzleri bilen,
Gyzlaryň ikisem maşyndan düşdi –
Menem böküp düşdüm yzlary bilen.
Gyzlaň ikisi-de gyzyl çabytly,
Çabytlaň gapdaly keşde sowutly.
Birden iki gözel dörde öwrüldi –
Hersiniň gapdaly gerçek ýigitli.
Tanapdyr ýigitler gyzlaryň gowsun.
Göreçler göreje atyşdy owsun.
Bir ýigid-ä hasam ýeserje eken –
Kemputdan doldurdy bir çabdyň jübsün..
Onýança-da açdy gapysyn «Watan»...
Kemput iýýän gyzyň golundan tutan
Bir görsem öz oglum, öz Nazar oglum...
Guwan, şahyr guwan,
Utan şahyr,
Utan!
0
Söýgi
Bir mahal bir ýigit söýdi bir gyzy.
Her haýsy bir enäň ýeke-ýalňyzy.
Ýa-da Nejep oglan söýdi Nigäri.
Her haýsy bir ataň ýeke-dikrary.
Dagyň bir jülgesin belleşip her gün,
Köşek dek böküşip, açdylar göwün.
Nigär – garyp gyzy. Nejep – padyman.
Olaryň her güni geçdi şadyýan.
Oýnadylar aşyk. Saldylar topaz.
Käte Nigär utdy, käte-de çopan.
Oýnadylar çilik. Okladylar top.
«Gap, Nejebim, gap!» «Gap, Nigärim, gap!»
Emma degenokdy bedene beden.
Söýgiň päk ýerinde
Beden gadagan.
Biri-birisiniň gözüne garap,
Hozuň gabygyndan içdiler şerap.
Hoz bolsa (bilýäňiz! – maňyzyň öýi),
Söýgä maňyz gatyp, goýaltdy meýi...
Emma dünýämiziň ýasalşy şeýle.
Säher bar ýerinde tapylýar öýle.
Öýle bar ýerinde bardyr ikindi.
...Nigär Nejebinden gaýra çekildi.
0
Nejebiň üstüni büredi tümlük.
Söýgä
awy düşdi Ýekeje çümmük.
Nigäriň gaşynda ant içdi çomak:
«Nejebiň aşyk däl, bir aşyksumak.
Ol her gün müň gyza üleýär göwnün...»
Nigäriň göwnünde döredi düwün.
– Bu niçik hekaýat? Bu niçik waka?
Oýnap ýörer ýaly çilikmi wepa?
Depip ýörer ýaly sürpekmi Nigär?
Nigär gepleýärdi. Nejep diňleýär...
«Nigärim, Nigärim, bu niçiksi gep?»
Diýjek boldy Nejep. Ýykyldy Nejep.
Agzyn daşa oýkap misli bir gaplaň,
Ah urup, üç gezek ant içdi çopan.
Antlar gara daşy deşdi-de jopba,
Topragyň ýedi gat bagryna çümdi.
Toprak «Eý, waý!» diýip gygyrdy. Gyz hem
Bir çirkin ses etdi:
«Ynandym indi!»
***
Diňe
Özi üçin ýöränokdy ol.
Onuň her ädimi indi şärikli.
Ýuwaşja ädimläp çatryga ýetdi.
Bir maşyny gördi. Saçy düýrükdi.
0
Ätledi yzyna allaniçiksi.
Elleri ýuwaşja degdi bykynna.
Ýüpeksi, altynsow saçlaryn sypap,
Azajyk oýlandy bir zat hakynda.
Meger, oýlanandyr
häzir özüniň
Diňe bir özüne degişli däl-de,
Heniz ynsanýete mälim bolmadyk
Beýik pynhanlygy göterip bilde,
Belli bir menzile eltmelidigniň
Iň tämiz, mukaddes borjy hakynda...
Ýene täze çatryk. Ýene-de maşyn.
Ýene-de elleri ýetdi bykynna.
Yz ýanyndan çykdy ýene bir maşyn.
Ony hem goýberdi. Seretdi çepe.
Indi bäri-bärde maşyn görnenok.
«Geçiberiň, gelin!» Ýol açdy köçe.
Gyzyl ýüpek ýaly süýnüp barýar ol.
Nazary mylaýym, ädimi ýumşak.
Oýlandym: Has irräk, gelin wagtynda
Rolun oňatja oýnapdyr ýaşmak –
Ýüzleri melemtil, alkymy duw-ak.
Henizem ödünden çyksa bir goja,
Endigi boýunça
(özi hem duýman)
Elin ýaglygyna
Eltýär çalaja.
0
Kä kişi gaňrylyp yzyna bakýar.
Kä suwjuk gözüne seredýär dogry.
Haýsy bolanda-da uly parhy ýok,
Onuň öz ugry bar.
Olaň öz ugry.
Geçildi üçünji,
Dördünji çatryk.
Her gezek bykynna ýetirdi elin.
Säher açylmaly bägüle meňzäp,
Köçe bilen barýar göwreli gelin.
Hat
Köçäň ugrunda poçta ýaşşigi.
Bir köçäň ini menden daşlygy.
Göýä diwara gonan gögerçin,
Eýeläp otyr bir köçäň burçun.
Öňümde stol, elimde galam –
Işläp otyryn... Işleýär olam.
Açylýar agzy. Atylýar hatlar.
Girýär içine şatlyk, hasratlar.
Çarşenbe güni (Giç galsa – anna)
Gögerýär bir gyz ýaşşigiň ýanda.
Gyzy görende ýylgyrýar ýaşik.
(Gara demri-de ýylgyrdýar ýaşlyk!)
Gögerçin ýaşşik ýylgyrdy ýene.
Gyz ýetip gelýär seredip ýere.
0
Ýere bakarmyş gyzlaryň gowsy...
Ýene-de hatly çabdynyň jübsi.
Hatyň bir çeti görnüp dur çala.
Atyber, uýam, köçämiz çola.
Ne kakaň görjek, ne-de bir ejeň...
Ýatandyr häzir gybatçam,
gepçem.
Olar ir ýatyp, giç turýar ahyr...
Bir Seni görýän ukusyz şahyr.
Şahyrdan
Söýgä
Ýetmezmiş zyýan.
Eliňden gelse – peýda biýr, uýam.
...Girdi barmaklar keşdeli jübä.
Gözlerim guwä, gulagym güwä.
Gözüne sürtüp nagyşly haty,
Bir zat pyşyrdap, ýaşşige atdy.
Labyrdap düşdi ot ýaly ýürek.
(Ýaşşik bolmak hem kyn bolsa gerek!)
...Üç aýa çekdi bu täsin görnüş.
Isle gar ýagsyn, isle-de ýagyş –
Şol belli günler, şol belli sagat
Girdi ýaşşige labyrdyly hat.
...Ýene çarşenbe, ir sagat ýedi...
Sekiz, dokuz, on... gözel gelmedi.

Ötdi penşenbe. Göründi anna.
Görünmedi gyz ýaşşigiň ýanda.
...Geçdi dekabr. Ynha-da ýanwar
Ýetdi Täze ýyl – ne hat, ne gyz bar.
Garaşýar ýaşşik. Gelenok gözel...
Näme geleňok? Gelýärdiň ozal.
Ýa Haýyr işi ýeňdimi Ýaman?
Ýigit wepasy çykdymy ýalan?...
Gyzdan jogap ýok. Şuwlaýar ýanwar.
Ýagýar gar,
Ýagýar gar,
Gar ýagýar...
Gabanç
Almagül ýaglygy gyzyl seçekli,
Ýaşyl ketenisi sary zolakly
Bir mele gelin ol: göýä ýüzüni
Bugdaý suwy bilen ýuwýan ýalakdy.
Ýok, men ol geline aşyk bolamok.
Kimdignem bilemok. Bar bilýän zadym:
Onuň adamsy bar.
Öýleri bolsa –
Şu ýerlerden daş däl,
Üç dört müň ädim.
Ne-hä kärin bilýän,
Ne-de bir adyn.

Biziň işigmizden mahal-mahal ol
Geçip gidýär. Bir dem yzyndan bakýan,
Ýene ýatdan çykýar. Bar bolany şol.
Belki, bir geçende salam bererin,
Belki, olam maňa başyny atar.
(Başyn atmasa-da ýamanalgym ýok,
Meger öňküdenem sarpasy artar).
...Ýene köçämizden geçip gitdi ol,
Gaşlarnyň saýasy goşa çanakly.
Göýäki diýersiň şol çanaklardan
Köçä mähir paýlap barýan ýalakdy.
Köçäniň burçundan öwrüldi weli,
Çykdy garşysyndan bir daýaw oglan.
Belki ýegenidir, belki dogany.
(Ýöne beýle içgin durarmy olar?!)
Demsalym durdular. Gürrüňleşdiler.
Daýaw ýigit bolsa misli bir sadranç,
Saçlaryn sypalap, lowurdap durdy...
Girdi ýüregime kiçijik gabanç.
Bu nämäň gabanjy? Düşünjek boldum.
Sebäbin yzladym. Çykmady başym.
Gabanjak gabansyn! Meňki nämemiş –
Ne-hä aşygym,
Ne garyndaşym!
Ahyry sowaly şeýleräk çözdüm:
O zeýilli gelin dünýäde seýrek.
Seýrek zady bolsa bir bolup däl-de,
Il bolup gabanmak,
Goramak gerek.

Söýgi bilen kämillik
Söýgiň nämedigni bilýän adam ýok.
Ýöne men şonda-da bir zada belet:
Söýmek üçin söýülmegiň gerekdir,
Söýülmegiň üçin söýmegiň gerek.
Kyn daldir «Söýýärin, söýýärin!» diýmek.
Söýdürmegi weli başarmaz her är.
Hemme zatdan belent bolsa-da Söýmek,
Söýülmek belentdir Söýmege görä.
Ikisi birleşse ümzügiň öňe.
Biri aýra düşse - ümzügiň yza...
Watana söýgümi,
Halka söýgümi,
Ýa dosta söýgümi,
Ýa gözel gyza –
Hemmesi üçinem Kämillik gerek.
Kämilliksiz söýgi bolmandyr öňem.
Ýokdur ol häzirem, ertirem bolmaz.
Diňe kämil söýgi Hasraty ýeňer.
Diňe kämil söýgi Şatlygy ýeňer.
Nama gerekmişin Şatlygy ýeňmek?
Söýgüni suwjardyp ýörmeziň üçin
Şatlygyňy egsip bilmegiň gerek.
Söýgi bar ýerinde Şatlygam gerek.
Ýöne ol gerekdir öz çeni bile.
Öz iliňe hözir berdigiň däldir,
Bu dünýäden gülüp geçeniň bile.
Başa iş düşende Hasratam gerek.
Ýöne olam gerek öz çeni bile.

Öz iliň hasratyn çekdigiň däldir,
Bu dünýäden aglap geçeniň bile.
Şer iş bar ýerinde Ýigrenjem gerek.
Ýöne şolam gerek öz çeni bile.
Öz iliňe peýda etdigiň däldir.
Bir biweje gargap geçeniň bile.
Diňe Kämilligiň öz çeni ýokdur,
Şony islemegiň öz çeni bile.
Ol ne-hä suwjarar, ne-de suwjardar
Öz çeninden aňryk geçeniň bile.
Nireden geçse-de – geçiber bile.
Gorkma, eltjek ýerne özi beletdir.
Dünýäniň ýüzünde ähli zat üçin
Serhet bardyr weli,
Ol biserhetdir.
Aýal hakynda
Aýal diýilýän zat – dünýäň diregi.
Aýal diýilýän zat – ömrüň şahyry.
Şondan ozal ýokmuş Ýeriň ýüregi,
Ol – dünýäň ozaly
Hem-de ahyry.
Aýal diýilýän zat – howanyň bugy.
Ýagyş diýilýän zat ýagmandyr bugsuz
Aýal diýilýän zat – gözleriň ýagy,
Göreç diýilýän zat
Görmezmiş ýagsyz.

Aýal diýilýän zat – Ýerdäki taňry.
«Aňry otur!» diýip aýdylmaz taňra
Aýal diýilýän zat – bir ene gumry,
Ýanyndan ýer bermez
Üçünji gumra.
Aýal diýilýän zat – seniň kemalyň,
Aýala görädir erkegiň reňki.
Aýal diýilýän zat – Seniň Aýalyň,
Ol diňe seňki!
Ol diňe seňki!
Aýal diýilýän zat – owadan ene.
Döreder bagrynyň görküne görä.
Gyzyny meňzeder öz enesine.
Ogluny döreder
Erkege görä.
Aýal diýilýän zat – şu günki gyzlar.
Ertirki eneler. Ýylgyrjak dişler.
Ýylgyrmajak dişler «Jäk-jäkli» bazar.
Ýakalardan çykjak
Ak süýtli döşler.
Aýal diýilýän zat – meň-de ykbalym.
Ol – çüýrän toraňňym. Ilkinji söýgim,
Aýal diýilýän zat – enem, aýalym:
Agym, gülkim, ünjim,
Ömürlik bergim...

Mukaddeslik
Iň uly Söýgini görkezdi ykbal.
Men mundan ýokarda görmändim Söýgi:
Bar gaýgym guçmakdy Başky söýgüde.
Bu söýgüde weli –
Guçmazlyk gaýgy.
Iň uly Hasraty görkezdi ykbal.
Men mundan ýokarda
Görmändim Hasrat:
Sataşdy
wagtyndan giç doglan Bagt,
Tutaşdy
wagtyndan giç tütän Kysmat.
Iň uly Synagy görkezdi ykbal.
Men mundan ýokarda
Görmandim Synag:
Gyzaryp, garalyp öňümden çykdy
Tupan dek Sorag.
Iň uly Gaýraty görkezdi ykbal,
Men mundan ýokarda
Görmandim Gaýrat:
«Ilerik! Ilerik!» Gygyrdy ýürek.
Beýni hem gygyrdy: «Gaýrak! Gaýrak!»
Iň uly Ynsaby görkezdi ykbal.
Men mundan ýokarda
Görmändim Ynsap:
Ilerligne tarap birje ädäýseň –
Bulaşjak hasap.

Iň uly Päkligi görkezdi ykbal.
Men mundan ýokarda
Görmändim Päklik:
Gysdy gujagyna Ony hem Meni
Mukaddes Täklik...
Iň tämiz Goşgyny ýazdyrdy ykbal.
Aýylganç setirler, ýoluňyz rowaç!
Maňa bu goşgyny Beýni ýazdyrdy.
Beýni buýruk berse,
Ýürek bialaç...
Gyzlar hem şahyrlar
I
Gyzlar, gyzlar
Siz dünýäniň bezegi.
Bu dünýäden dünýä bolarmy sizsiz?
Asmanyň, zeminiň bar gözelligi
Siziň gaşyňyzda bir agyz sözsüz
Dyzyna çökýär, duz kessin...
Haçan başlandyka siziň waspyňyz?
Ol waspyň öňi ýok, gutarmaz yzam.
Siziň ýaly taryp edilen däldir
Patyşalar-a däl,
Allanyň özem.
Dünýe döräp size aýdylan waspyň
Müňden bir bölegin aýtsalar bize –
Ýagny erkeklere – onda biz bir wagt
Däliräp, dübleşip, çykardyk düze.

...Size agaçlaram, güllerem aşyk.
Bagbanyň özi-hä aşyk has beter.
Altmyşdanam aşan gojadyr weli,
Yzyňyzdan ogryn-ogryn eseder.
Men gül ýolsam şol bagbanyň bagyndan –
Gül aglar, bagbanam taýagyn salar.
Siz ýolsaňyz gül bagbanyň bagyndan –
Gül güler, bagbanam görmedik bolar.
Siz çöle barsaňyz – ýaňaklarňyzy
Sazaklar sazakdan gabanyp ogşar.
Siz derýa girseňiz – aýaklarňyzy
Balyklar balykdan gabanyp ogşar.
Siz daga çyksaňyz – keýikler sizi
Keýikmikäň öýdüp ysgaşyp öter.
Näzikler içinde iň näzigi siz,
Beýikler içinde ondanam beter.
II
Köşek gözli, goýun gözli gözeller,
Gara gözli,
mawy gözli gözeller,
Maral gözli,
hüwi gözli gözeller,
Bir-birinden
gowy gözli gözeller,
Şahyryň gaşynda siz otursaňyz,
Müň ýyl gözün gyrpman bakmagy mümkin,
Ýöne weli ýaman göz bilen däl-de,
Sizi ýaman gözden saklamak üçin.

Ömürboýy siziň gözleriňizden
Goşgy okap; goşgy gözleýän gözler
Birden alaç tapman gyrpylaýsa-da,
Şöhläňizden gamaşýandyr, gözeller.
Diňe gözlerňiziň şöhlesi däl-de,
Egin-egne berip köçä çyksaňyz,
Öň mahal ýer basan aýajyklarňyz,
Şor basan, kir basan aýajyklarňyz,
Çöp basan, çör basan aýajyklarňyz
Gamaşdyryp barýar gözleri bu gün,
Köçelerden aýak derýasy akýar.
Ol derýaň şöhlesi kän ýigitleri
Käteler büdredýär,
Käte-de ýykýar.
Siziň bolsa gaýta böwregňiz bökýär.
Olaň büdreýşine gülýäňiz gaýta.
Wah, diňe ýigitleň büdreýşine däl,
Ýeriň ýarygna-da gülýäňiz käte.
Gaşymdan lowurdap siz ýöreseňiz,
Meni hem büdredip ýykmagňyz mümkin.
Ýöne bir goşgyny menden alyň siz
Her gezek büdredip ýykanňyz üçin.
«Aýajyklarňyz, wah, aýajyklarňyz»...
Diýip, ömürboýy gaýtalan Puşkin
Göräýse şu günki aýajyklary,
Ýörite-ýörite büdremek üçin
Köçelere seýle çykmagy mümkin.
Köçeden lowurdap siz ýöreseňiz,
(Meniň göwnüme-de bolmagy mümkin)
Siziň özüňizem käte-käteler
Biri-biriňize şeýle bir içgin,
0
Şeýle bir hyrydar seredýärsiňiz.
Diýdirýär: özlerem özüne aşyk.
Şeýdip gözellige bakar gözellik,
Şeýdip haýran galar ýaşlyga ýaşlyk.
Siziň yzyňyzdan seredip şonda,
Kiçijik howsala duýýaryn käte.
«Gözelligi, goý, synlasyn gözellik,
Emma gorasynam!» diýýärin käte.
Wepadar muşdakmy,
Biwepa muşdak –
Siziň aşyklarňyz köp bolýar örän.
Goraň siz, goraň siz gözelligňizi,
Her dürli muşdaklaň köpdügne görä.
Muşdaklaň özüniň köplügi ýaly,
Olaryň gepi-de köp bolýar örän.
Goraň siz, goraň siz gözelligňizi,
Käte gepiň ýöne gepdigne görä.
Uruşmy, ýaragmy,
Adatmy, dinmi –
Gözellik ýagysam köp bolýar örän.
Gözelligi baýdak edip göteriň,
Heniz gödekligiň köpdügne görä.
III
Şahyr – ähli gözelligiň dogany,
Şahyr
ähli gödeklige ýagydyr.
Haýsy halkda gowy gyzlar köp bolsa
Şo ýerleriň şahyrlaram gowudyr.

Haýsy ýerde gowy şahyr köp bolsa –
Şo ýerleriň gözellerem edepli.
Şahyrlaryň mekdebidir gözeller,
Şahyrlaram gözelleriň mekdebi.
Häzirem şeýledir,
Ýene şeýle bor.
Şeýdip kemal berer mekdebe mekdep.
Ýöne weli siziň gözelligňiziň
Ysy has päkize,
Reňki has köp.
Her gözden seçilýär özüçe mähir,
Her ýüzden seçilýär özüçe güneş.
Biziň weli käbir şahyrlarmyzyň,
Sesem, ýüzem, ýaşam, reňkem meňzeş.
Bizem özümiziň goşgularmyzda
Nusga alyp siziň dürlüligňizden,
Dürli reňkli, dürli ysly bolmagy
Öwrenip bilsedik, gözeller, sizden.
Şonuň üçin
şony öwrenjek bolup,
Gözümiz aýyrman gözleriňizden,
Käteler öteräk seredäýsegem.
Gaty görüp durmaň, gözeller, bizden!

Aşyk ýigidiň alty haty

Sen hakda her säher pikir etmesem,
Günüm ötmeýär, Maýsam.
Sen hakda her agşam oýa batmasam,
Daňym atmaýar, Maýsam...
Güýze golaý yssy ýatyşýar weli,
Söýgi ýatmaýar, Maýsam.

Ýöreýän eýläk,
Ýöreýäň beýläk.
Geçýäň ilerik,
Dolanýaň gaýrak.
Ökjeleň çişi
Çümse-de niräk –
Ýere däl, ýüregme sünjüp geçýär yz...
Wäk, wäk, ýuwaşrak basaweri gyz!

Garaşdym, garaşdym.
Gelmediň Maýsam.
Ýa-da tapyldymy bir mekir duşman?
Goý, duşman tapylsa tapylybersin,
Tapylyp, kän gezek edipdi puşman.
Bu gezek hem
Şeýle boljagy hökman...
Dost tapynan bolsaň,
Men şondan gorkýan.


Urundym ugruňda. Gyryldy ganat.
Ýalbardym asmana: «Ýüregimi giň et!»
Ne gökden, ne ýerden giňlik ýetişdi.
Bu yşkyň etdirýän oýnuna äňet.
Hiç kellä gelmejek bir işi etdim:
Seni dogran enä
Okadym nälet...

Körük lowlap durka ýanyp hem öçüp,
Aýrylşyp bilenok Sandaldyr Çekiç.
...Men Seniň ýanyňa barmak islämok.
Emma duşuňdanam bilemok geçip.

Menden-ä rugsat –
Näme etseň et.
Ýandyrsaň ýandyr,
Tütetseň tütet.
Aglatsaň aglat,
Güldürseň güldür.
Saýratsaň saýrat,
Öldürseň öldür.
Ýöne bir zatda
Goýbermegin köst:
Gülmesin duşman,
Gyýylmasyn dost.

Dört pasylyň döreýşi hakynda
***
Bagyşla sen günämi, bagyşla sen, Ýaradan!..
Ozal başda adammyş dört pasyly ýaradan.
Bir mahallar bir ýigit ajap gyzyn ugrunda
Ýanyp, öçüp sebsäpdir. Ot döräpdir bagrynda.
Şeýdip lowlap gelýärkä okeanyň deňinden,
Doňup ýatan okean bugarypdyr deminden.
Ýuwaş-ýuwaş bugaryp, pagyş-para eräpdir.
Şeýdip dünýäň ýüzünde birden Tomus deräpdir.
***
Derelerden geçipdir, derýalardan geçipdir.
Erän buzuň suwundan gana-gana içipdir.
Ajygypdyr ýaş ýigit. Bir gysyma dönüpdir.
«Iý, miwämden iý!» diýip, Güýz äleme inipdir.
***
Doýup dürli iýmişden,
Ýüzün tutup ummana,
Aşyk ýigit ýoluna bolanmyşyn rowana.
Bir gapdalda jeňňellik, bir gapdalda derýamyş,
Güýzüň salkyn şemalyn içip gidip barýamyş.
Her deminde gaýtalap magşuk gyzyň adyny,
Labyrdadyp barýamyş ýüreginiň oduny.

Al-asmandan syn edip aşyk ýigdiň halyna,
Güýzi beýläk süýşürip, Gyş inipdir äleme.
Öçüripdir ýigidiň ýanyp barýan öýkenin.
Şunça gelmedik bolsa, öýken köýjek ekeni.
***
Sorup-sorup içine Gyşyň beren dermanyn,
Ýigit syryp gidipdir buzly derýaň kenaryn.
Üç jülgeden aşypdyr. Üç dereden aşypdyr.
Dördülenji jülgede söýgüsine duşupdyr.
Şo bada-da jakgyldap, saýraşypdyr bilbiller
Dünýä Bahar gelipdir. Gunçalapdyr bägüller.
Ýigit gyzy ogşapdyr. Gyz ýigidi ogşapdyr.
Dünýämiziň ilkinji poemasy başlapdyr.
Adam
Söýgiň öňünde egip goşa dyzyny,
Şondan bäri ýazyp ýör şol poemaň yzyny.
Saňa
G. A.
Seni derýa bilen deňeşdirdim men,
Seni sähra bilen deňeşdirdim men,
Saňa «Asman bilen boýdaş!» diýdim men,
Saňa «Gara ýere meňzeş!» diýdim men.

Aýa, Güne, Akmaýanyň süýdüne,
Daňa, Zöhrä – meňzetmedik zadym ýok.
Hem-a şolaň hemmesine meňzeş sen,
Hemem olaň hiç haýsyna meňzäňok.
Ýaşlyk dramasy
Meniň ýigit wagtym
Seniň gyz wagtyň...
Ybraýym Ýusup
Gaňňalyň oýunda – Tejende galdy
Meniň ýigit wagtym, seniň gyz wagtyň.
Okgeçmez ýylgynlaň içinde galdy
Meniň ýigit wagtym, seniň gyz wagtyň.
Bir ýandan uruşdy, bir ýandan hasrat.
Hasrat bolçulykdy, hezillik gahat.
Şol ýowuz ýyllara gelipdi gabat
Meniň ýigit wagtym,
Seniň gyz wagtyň.
Däriler ýanýardy, ys köpelýärdi,
Gidýänler gelýänden has köpelýärdi,
Toýlar azalýardy, ýas köpelýärdi
Meniň ýigit wagtym,
Seniň gyz wagtyň.
Söýüşmek düşmejek ýalydy ýada.
Emma Söýgi diýen jadyly zada
Höküm etmez eken hiç hili kada,
Heniz ýigit wagtyň,
Heniz gyz wagtyň.

Diýerdim: «Geregim, çen boldy, oýlan!
Ähli boýdaşlaryň başlary boglan...»
Sen diýerdiň: «Garrap barýarmyň, oglan?
Äwmäň öz wagty bar,
Sabryň öz wagty!»
Boýnuňdan gelerdi jeňneliň, ysy,
Goýnuňdan urardy tümmüliň ysy,
Demiňden kükärdi müň gülüň ysy
Meniň ýigit wagtym,
Seniň gyz wagtyň.
Kem-kemden golaýlap lebiňe lebim,
Çabyrap başlanda demiňe demim,
Näz bilen iterdiň: «Hany edebiň?
Söýgi bulaşmazmy
Edep az wagty?..»
Oňuşmaly bordum saçlaryň ysgap,
Leb gadagan wagty – olam bir hasap.
Ýöne beýle hasap düşmezdi aňsat:
Hasap ýitýän eken
Dyzba-dyz wagtyň.
Çykarmy ýadymdan şol täsin pursat?
(Çykjak bolaýsa-da bermen rugsat!)
Gursagmyň üstünde gürsülläp gursak,
Keteniň içinde
Gyzyl köz wagtyň.
Sagatlar tiz geçdi, tiz geçdi şeýle.
Ýaňja-da guşlukdy, bolupdyr öýle,
Sen diýdiň: «Pylan jan, gaýdaly öýe,
Ýigdiň öz wagty bar,
Gyzyň öz wagty».

Şo mahal ýokardan geldi bir owaz,
Seretsem toraňňy urup dur perwaz
«Aşyklar, ýene-de sabr ediň biraz,
Görmändim saýamyň
Beýle ýaz wagtyn!»
Derýa hem seslendi: «Etmäň ätiýaç,
Size kast etjege taparyn alaç.
Siziň kimin birek-birege mätäç
Görüpdim ne derýa,
Ne tekiz wagtym».
Asmanda pel-pelläp bir goja bürgüt,
Gygyrdy: «Siz juda mynasyp jübüt.
Ýöne weli gyşa galaýma, ýigit,
Miwe ýetişdimi –
Ýygna güýz wagty!»
Tokaý bürgüdinden alyp ak pata,
Gyşa galmazlyga edipdik wada.
Ýa sen sada bolduň ýa-da men sada,
Birden tupan gopdy Dünýäň ýaz wagty.
Bilmedim, nämäniň hesibi boldy,
Eneň bir sawçynyň ýesiri boldy.
Şeýtdi-de özgäniň nesibi boldy
Meniň ýigit wagtym,
Seniň gyz wagtyň.
Atdylar maşyna. Ses etdiň aglap.
Topuldym. Çekdiler golumdan towlap.
Bir menzile gitdim yzyňdan ylgap,
Gök kürtelem bolsaň,
Entek gyz wagtyň...

Bir gujak alynsaç, bir gujak çokul,
Üç gujak örümsaç, on gujak akyl –
Şunça hazynany bir kürtä bukup,
Ýitdiň gözlerimden Daňyň saz wagty.
...Dogry aý ýarymdan dolandyň sen soň.
Öň meňkidiň weli, meňki däl onsoň...
Şonda men diýipdim: «Sen bagtly bolsaň,
Hem-ä meniň bagtym,
Hemem öz bagtyň».
Şo bada ýüzüňde göründi ünji.
Gözleriňden gaçdy üç sany hünji,
Soň gaçdy dördünji onsoň bäşinji...
Şoldy iň mert wagtyň,
Iň ejiz wagtyň...
«Içerde otursam – ýüregim gysýar.
Daşa çyksam – asman depämden basýar».
Şu goşgyň, henizem bagrymy kesýär,
Tas şahyr bolupdyň
Çuwalgyz wagtyň.
Tas şahyr, bolupdyň. Borduňam, belkem.
Şahyrlyk ýangyndan başlanýan eken.
Ýene gaýdyp gitdiň. Sowaşdym kem-kem,
Şonda-da kuwwat sen
Her ýalňyz wagtym...
Kim bolsa-da saňa sataşan kişi,
Çagalaň bagtyna sag bolsun başy.
Ýöne seň başyňa salaýsa gyşy.
Gijä öwrülmezmi
Oň gündiz wagty?
0
Çümdürse eliňe ýekeje tiken,
Şol tiken müň bolup bagryma çöker.
(Şygryma düşüner yşk ýükün çeken,
Çekmedik ýitirer
Öz eziz wagtyn).
Ýene şuny bilsin ol bagtly oglan:
Beýle gyz dogmandy, indi hem dogmaz.
Dogsa-da ýüz ýyldan bir gezek doglar,
Onda-da säheriň
Iň tämiz wagty...
...Arada aýlandym Tejen ýerlerne,
Ýaşlyk ýyllarmyzyň geçen ýerlerne,
Seredip gözýaşyň seçen ýerlerňe,
Geçirdim bir gije,
Bir gündiz wagtym.
Gaňňaly hem otyr öňki ýerinde,
Toraňňy hem otyr öňki ýerinde,
Şol derýa hem ýatyr öňki ýerinde.
Bir tapmadyk zadym öňki ýerinden –
Meniň ýigit wagtym,
Seniň gyz wagtyň.
Ýatlamadan
Görmekçidim bagtymy.
Gyş gunüdi. Guşlukdy.
Gyşda Söýgiň wagtymy?
Ah, ýaşlykdy, ýaşlykdy!
Ne gyş, güýzi bilýär ol,
Ne gündizi bilýär ol.

Diňe gyzy bilýär ol.
Giden göwni hoşlukdy.
Saldyň başa nä gün, gyz?
Nirä gaçýaň? Sägin gyz!
Bägül gabak bägül gyz
Göz ümledi, daş çykdy.
Ýene gyňyr bakmady.
Myhman diýip çaklady.
– Ýumurtgaňyz ýokmudy?
– Wah, ketegmiz boş çykdy.
Çyn aşykdym, höçjetdim.
Şol gyz diýip ötjekdim.
Ýumurtgany nätjekdiň?
Kisäňem-ä boşlukdy.
«Ýokmy?» diýip eglendim.
Ýokdugyna begendim.
Bir garypja oglandym.
Bar baýlygym Ýaşlykdy.
Diýdim: «Ertir... nemede...
Geläýerin ýene-de...»
Öýden çykdym. Kümede
Gara gözler gaş kakdy.
Hatym berdim Geregme.
Aram girdi ýüregme...
Agşam iýjek çöregmem
Peşgeş berdim.
Açlykdy.

Nan – iň uly sowgatdy.
Tutdurmazak tez atdy.
...Gije geçdi. Daň atdy.
Şol – iň belent buşlukdy.
Çykmalydyk kenara.
...Geldi meňzäp çynara.
Näm bolduka ýanwara?
Tokaýlykdan gyş çykdy.
Görejine garadym.
Alynsaçyn daradym.
...Üç aý geçdi aradan –
Gyzyň ýeri boş çykdy.
...Şahyr, sesiň kes indi.
Söndi otly kesindi.
Ýaňrap ýörme, bes indi.
Agtygyňa diş çykdy.
Maşgala basan şahyryň elegiýasy
Häzirki zamanmy, Öten zamanmy,
Ýa Geljek zamanmy – bermezdim ünsem.
Bu gün Öten zaman işligne bakyp,
Uludan dem alyp,
Oturýan ümsüm...
Indi ençe ýyldyr,
Söýgi hakynda
Öten zaman bilen ýazýaryn şygyr.
Eý, taňrym! «Söýýärin» diýmegiň ýerne
«Söýüpdim...» diýmeklik niçiksi agyr.

«Söýýärin sen gyzy, söýýärin!» diýip,
Goşgy ýazýan günlem düýndi-le weli,
Indi goşgy ýazsam «Söýýärin!» diýip,
Çakyp dur her ýandan her kimiň dili.
Goňşularym diýýär: «Alty çagaň bar...»
Redaktor diýýär: «Saçyňam çap-çal.
«Söýýän! Söýýän!» diýip, gaýtalap ýörmek
Indi bu ýaşdan soň – gelşikli gep däl.
Özüňe-de nep däl,
Bize-de nep däl.
Dogry, dogry, entek ýaşyňam köp däl.
Bary-ýogy ýaňy ätläpsiň kyrkdan.
Şonda-da on sekiz ýaşly gyz bile,
Ýeri, aýt, nämişiň barmyşyn parkda?»
«A-haw, parka barýan meniň özüm däl,
Liriki gahryman!! Liriki geroý!
Ynanmasaň, ynha Mollanepesem,
Hanha Şipaçewem oka-da göräý, –
Biri ýetmişinde, biri altmyşda,
Ikisem hemişe parkyň içinde.
Ýeri, näme, meni jyn urupmyşmy
Aýny ýaşda, ýaňy kyrkyň içinde?»
Diýip, her niçikdir olaň deminden
Müň bahana tapyp sypýaňam welin,
Öýe gelseň çagajyklaň öňünden
Gaçmaga gapy ýok,
Sypmaga delil.
Körpe ogluň diýýär: «Kaka, aý, kaka,
Goşgyňy gazetde okadyk ýaňy.
Bir gyzy söýýärin diýipsiň weli,
Kaka, söýýän diýýän şo gyzyň hany?»

Ýüzüňe seredip has tokar ogluň,
Gaýta has beterin üstüne goşýa:
«Söýýän, söýýän!» diýip ýörsüň-le, kaka,
Kaka-da gyzlary söýer oguşýa?!..»
Ýene-de bir çagaň, has lälik çagaň
Gerşiňe atlanyp, saçyňdan çekip,
Diýýär: «Indikide parka gideňde
Kaka, şo gyz bilen meni hem äkit!»
Ýeri, enesine näme gerekmiş!
Olam hezil edip gülmäge derek,
Gaýta siltenjiräp, ýüzüni sallap,
Ne-hä çaý getirýär, ne-de bir çörek.
Gaýta hüňürdeýär: «Çaý-suw isleseň,
Şo gyzlaň ýanyna ötäýtmek gerek!»
Garaz, bir tarapdan –
Çagaň, goňşulaň,
Beýleki tarapdan –
Redaktoryň,
Keýwanyň hem – üçülenji tarapdan,
Şolara baglyrak seniň takdyryň.
Biri siltenjiräp,
Biri öýkeläp,
Biri akyl berip ýuwaş-ýuwaşdan
«Söýýän!» diýen sözden mahrum etjekler...
Mundanam bir mydar bormy, ýoldaşlar!

Ýene-de özüme
Ömrüň nämedigin ile öwredip,
Har etdiň öz ömrüňi.
Haýryň nämedigin ile öwredip,
Kör etdiň öz haýryňy.
Döwrüň nämedigin ile öwredip,
Galdyň ýyndam döwrüňden:
Sen pyýada, köpler çapýar maşynly –
Süsäýmesin böwrüňden!
Kelläň nämedigin ile öwredip,
Galdyň öýdýän kellesiz.
Hiläň nämedigin ile öwredip,
Ömrüň ötdi hilesiz...
Goşgyň nämedigin ile öwredip,
Özüň galýaň goşgyňdan.
Yşkyň nämedigin ile öwredip,
Öwlýäkessin, özüň galjak yşkyňdan...
Söýgi näme?
«Söýgi näme?» diýip soradym Taldan.
Ol diýdi: «Söýgimi giderip goldan,
Örtenip, miwesiz galdym men, guzym.
Indi miwäm ýok-da,
Boýum bar uzyn».
«Söýgi näme?» diýip soradym Hozdan.
Hoz diýdi: «Ýeňilip bir ajap gyzdan,
Gabygym gatady, çürüşdi maňzym.
Ondan beýlesinem
Özüň bil, oglum!»

«Söýgi näme?» diýdim bir gara Garga.
Ol diýdi: «Sataşyp yşk diýen urga,
Garalyp galdym men: bişirdi hazan.
Edil pamyk ýaly
Ak guşdum ozal».
«Söýgi näme?» diýip ýüzlendim Serçä.
Ol diýdi: «Entedip gijeden gijä,
Agrammy mysgala getirdi yşkym.
Men ozal dünýäde
Iň uly guşdum».
«Söýgi näme?» diýdim zynjyrly Dälä.
(Pikirini bilmek aýyp zat däl-ä!)
Däli jogap berdi elhenç ses bilen:
«Men, men, men...
Ynha, Söýgi men!..»
«Söýgi näme?» diýdim bir ajap Gyza.
Ol iki elini uzadyp yza,
Diýdi: «Söýgi meniň edebim, haýam.
Ýogsa şol ýigidi
Guçardym eýýäm!»
«Söýgi näme?» diýdim Şahyra garap.
Şahyr bir ýylgyrdy kellesin yrap.
Diýdi: «Sorag bar-da, jogap ýok yşka,
Jogap bir başgadyr,
Söýgi bir başga!»

Okyjynyň «Altynyň biri» hakyndaky
sowallaryna jogap
Gyzlaryň gowusy gyşyk çatmadan çykar.
Nakyl
Çatmadan çykanda gyzlaryň gowsy,
Gupbadan eşdiler sazlaryň gowsy.
Bir gupba ýüz öýe ýaýradar buşluk.
Gyşyk çatmalarda oýanar ýaşlyk.
Bir gyz iki bolar.
Soň ýeter üçe.
Onsoň iki üçe... Görklener köçe.
Alty boýdaş jora ugrarlar bäri.
Öňün başlap gaýdar altynyň biri...
Biri daga meňzär, bäşisi gaýa...
Dag gyz bedre sallar kyrk gulaç guýa.
Çepiksije oglan bir ýerden çykar.
Geler-de dag gyzyň öňünde çöker.
«Armaweriň, gyzlar!..» Bedräni götär.
(Bedre-de titrär, oglanam titrär.)
«Bar boluň!» Ýylgyrar gyzlaryň gowsy.
Azajyk epiler dyzlaryň gowsy.
Mele ýeri öper saçlaryň gowsy.
(Meger, on ýedidir ýaşlaryň gowsy...)

Açykdyr göwünler, tämizdir ýürek.
(Tämiz söýgä mydam tämizlik gerek!)
Erninden suw beren kümüş bedreler
Çaýkanyp, çaýkanyp öýe giderler.
Gaňrylyp, gaňrylyp altynyň biri,
Öýlerne ýetýänçä sereder bäri.
«Baý, baý, ýigit çykyp
gidipsiň senem!..»
Körär ýaş ýürekde kiçijik ynam.
Girer gyşyk çatma gülleriň gowsy.
Ýapar gapykilmi elleriň gowsy...
...Gün geçer, aý geçer.
Şol gapykilim
Aýsyz gijelerde
Serpiler telim.
Şondan ýanyp çykar şemleriň gowsy.
Gaşyňy çirkizer demleriň gowsy.
Tapylar dünýäde sözleriň gowsy,
Gözüňe bakanda gözleriň gowsy.
Gözler bir-biriniň suratyn çeker.
Açlyk, horluk, uruş ýadyňdan çykar.
...Uruş tamam bolar. On ýaşar Ýeňiş.
Mis reňk ýüzlere çaýylar kümüş.
Ak jaýa öwrüler şol gara çatma.
...Şahyr, senem indi garalyp ýatma.

Stolda boş ýatyr Söýginiň igi.
Aýla, pyrla, egir
Dyňzasyn Söýgi!
...Sözden pişge dörär, pişgeden şygyr.
Alty sany bendi egirer bagyr.
Dört ýa bäş bolýandyr
aýdymlaň bendi.
Bu näm üçin beýle – altyka indi?
Adalatly bolar şahyrlyk käri.
(Ýetsin joralaryň hersine biri!)
...Ýaňy ýigitlikden saýlanan şahyr,
Elli ýaşly, bagşa goşgusyn gowşyr.
Eýýäm elli bäşe ýetendir bagşy.
Henizem gyltyzdyr aýdymyň nagşy.
Agtar ol, agtar ol, ýene-de agtar...
Bir gün ýarygije kükürär dutar.
Jägildäp dogular sazlaryň gowsy.
Bogun-bogun söker gyzlaryň gowsy.
...Goý, jogapsyz galsyn iň soňky sowal
«Kim ol gyz? Nirede?..»
Bilmek hökman däl.
Ol meniň öz syrym. Jogaby – sessiz.
Ol syr
özüm bilen
Mazara gitsin.
0
Bägüle öwrülip,
Çyksyn paşyrdap.
Şol gyzyň adyny
Tutsun pyşyrdap.
Ýalňyzlyk edýär
Senemmiň, Sülgünmiň, Maýsamyň, Maral –
Görküňden ähli at ejizlik edýär.
Heniz goşaryňa degmändir gara el:
Goşarlar mukaddes berhizlik edýär.
Bolup biler eken beýle ezizlik.
Dogulalyň bäri ýüküň tämizlik.
Bir gözüň ýüregmi etse gündizlik,
Bir gözüň beýnimi gündizlik edýär.
Görmändim seňki dek mukaddes eli.
Her eliň açypdyr bäş sany güli.
Ol gülleň waspyny ýetirjek weli,
On barmaga
bir dil ejizlik edýär.
Dünýäň ähli dilin bagrymda ýugrup,
Sözleriň içinden geregin sogrup,
Iň Beýik Goşgyny ene dek dogrup,
Gerinsedim... Arman, güýç azlyk edýär.
Ynsabyň arkaýyn, ruhuň arassa.
Daşyňda pyrlandy ýüzläp neresse.
Çeýnejek çöpleri däldi, seretse...
Indi alaç tapman, gepbazlyk edýär.

Beýle tämizligi kimden we neneň
Öwrenip bildiň sen? Bilsedim menem.
Namazlyk tapmasa garryja eneň –
Çabdyňy özüne namazlyk edýär.
Şonda men
içimden diýipdim enä:
«Öpüpdim şol çabdyň bir ýeňinden-ä...»
Öpenim günämi? Öpmänim günä?
(Belki, ikisi-de tämizlik edýär.)
Geçmändim,
geçemok,
geçmenem öte.
Sen mähriban ene, men eziz ata.
Ýöne hoş sözüňi gysganma käte,
Ýogsa ýürek juda ýalňyzlyk edýär.
Söýgi illýuziýasy
«Görünmeýän adam» filminden çykyp,
Görünmeýän boldum... Eý, aman, aman! –
Ne-hä salam alýar öňümden çykan,
Ne berýär salam.
Barýaryn. Öňümden bir dostum çykdy.
Ynanyň – maňa çyn, size-de ýalan –
Men-ä salam diýip gygyryp durun.
Dymyp dur olam...
Şäheriň deň-ýaryn aýlanyp çykdym.
Il meni görenok, men ili görýän.
(Baý, baý, görünmeýän adam bolmaklyk
Eýmenç zat örän!)

Gün öýleden ýetdi, ikindä ýetdi.
Syrym gizlejek däl: birden hopukdym.
Onýança bir gözel deňimden ötdi:
Saçy – topukdan.
Barýan yzy bilen garama-gara.
Säginse säginýän, ýörese ýörýän.
(Ýok-ýok, görünmeýän adam bolmaklyk
Gyzyk zat örän!)
Ol gyza ozalam duşýardym käte.
Emma synlap bilmän köýerdi içim.
Bol indi, synlaber synlasaň näçe,
Wah, göter saçyn!
Ýogsa ýere degip boljak ol hapa.
Tämizlik ýaraşýar beýle saçlara.
Saçam saç-la weli, wah onuň özi
Tämiz maşgala.
Tämiz maşgalanyň görki başga-la,
Ýer ýüzünde kändir saç bilen çokul.
Saçyna-da bakyň, ýöne, wah, onuň
Gözlerne bakyň.
Barýar ol mermerden ýasalan ýalak,
Ne-hä kelç-külçi bar, ne-de ýalt-ýulty.
Goşaryna bakdy – näçekä sagat:
Bäşi kem alty.
Ädimi tizleşdi. Sowuldy gaýrak.
Megerem ugrandyr öýlerne garşy
Asman bolsa barha gamaşyp barýa.
Ýagmasa ýagşy!

Onýança-da birden başlady çabga.
Gözel eýläk-beýläk bakdy bialaç.
Ne-hä ellerinde saýawan bardy,
Ne-de bir plaş.
Derrew plaşymy gerdim üstüne.
Seçsin bulut, ähli seçjegin seçsin!
Eýýäm öz endamym öl-myžžyk boldy.
Boluplar geçsin!
Bulutlaň üstüne ülňeşip bulut,
Ýagdy çabga, ýagdy, şeýle bir ýagdy.
Bütin dünýä suw-sil. Gözeliň bolsa
Gus-gury çabdy.
«Bu näm üçin beýle? Pyşyrdady gyz.
Tasdan gygyrypdym: Wah, meniň üçin!
Emma gygyrmadym, zordan saklandym
Gorkmagy mümkin.
Onýança-da gyzyň aýagy taýdy.
Bir ýana ýykyldy. Göterdim basym.
Götermek şeýle bir kynam düşmedi:
Bili bir gysym.
Şeýtdim-de ugratdym tunnele çenli.
Çabga-da köşeşdi. Syryldy bulut.
Birden garşymyzdan bir ýigit çykdy
Dag ýaly bolup.
Geldi-de gözeliň elinden tutdy.
Gitdiler tirkeşip. Galdym bialaç.
Durun, doňan ýaly seredip durun.
Elimde plaş.

Gitdiler tirkeşip, gitdiler uzak,
Diýdim öz içimden: «Mynasyp jübüt!»
Emma ýürek weli urýar gürsüldäp:
«Goýup git ol gyzy,
goýup git, ýigit!»
«Aýna» teležurnalynyň täze ýyl sanynda okalan goşgy
Näme arzuwym bar
Aýal-gyzlara –
Aýna gelinlere,
Aýna gyzlara?
Aýna gözellere ilki arzuwym
Iki sany ganat: Zähmet hem Edep.
(Şol iki ganaty edinmeseler -
Alysa uçurmaz hiç hili mekdep!)
Ikinji arzuwym: Aýna gözeller
Aýna ýaly döwülmesin hiç haçan!
Elmydama
biz olary öweli,
Öz-özleri öwünmesin hiç haçan!
Aýna gelinlerden, aýna gyzlardan,
Aýna gözellerden ýene bir haýyş:
Leblerňize gözel sözler gelişýär.
Hiç haçan, hiç haçan
Geplemäň paýyş!
Arzuw diýen zadyň araçägi ýok.
Ýene bir arzuwym: ownuk gybatdan
Has belentde boluň!

Ownuk gybatlar
Käte mahrum edýär
Uly ganatdan.
Aýna gelinlerden, aýna gyzlardan
Ýene bir haýyşym, möhüm haýyşym:
Gabanç däl-de, Söýgi diýip düşüniň
Çyn erkegiň, goç ýigidiň käýişin!
Şahyrlar, elbetde, arzuwçyl bolýar.
Ýene bir arzuwym, uly arzuwym:
Köne ýyl kim-kimden öýkelän bolsa,
Täze ýylda geçsin şonuň ýazygyn.
Aýlar
Ýigidinden öýkelän bolsa,
Ýigitler
Aýyndan öýkelän bolsa,
Gaýynlar
Gelinden öýkelän bolsa,
Gelinler
Gaýyndan öýkelän bolsa –
Köne öýke Täze ýyla geçmesin,
Köne ýylda galsyn köne öýkeler.
Öýkelek külbikä meňzemesinler
Orta barmak ýaly Aýnabikeler!
Aýna gyzlar söýsün söýen şekilli,
Aýna gyzlar köýsün köýen şekilli.
Söýmeýän Aýnalar
söýmeýänine
«Ýok, söýemok!» diýsin
Diýen şekilli.

Aýnalar söýgide sypaýy bolsun,
Emma mahal-mahal bolsun gedemräk.
Lak atýan ýigidiň kimdigne görä –
Kä sypaýy bolsun,
Käte gödegräk.
Uzak ömür sürsün Nika aýdymy,
Jyzlanyň sesi dek bolmasyn üç gün.
Söýginiň iň uly synaglaryndan –
Arzuwym –
Aýnalar döwülmän geçsin!
Owadan gyza
Owadan sen, owadan sen, owadan
Aýdymdan
Owadanmy sen?
Maksim Tankdan
«Owadan sen,
Owadan sen,
Owadan...»
Bu aýdym ýaňlanýar her säher, her şam.
Ýöne bu gürrüňim aýdym hakda däl,
Sen hakda, sen hakda, gara gaş uýam.
Şol aýdym aýdylsa – keşdäňi taşlap
Kitabyňy ýygnap, saçlaryň çöşläp,
Seredip ýokaryk, äňedip aşak,
Kä yzyňa ýöräp, käte öňüňe,

Aýnaň içindäki keşbiňi ogşap,
Birine pyşyrdap berýärsiň salam,
Birinden pyşyrdap alýarsyň salam.
Soň bolsa «Eje jan, men owadanmy?»
Diýäýjek,
diýäýjek,
diýäýjek bolýaň.
Asyl bir gezeg-ä diýdiň hem uýam
Şonda garry eneň öz balasyndan
Ýa-ha hoşal, ýa-da nägile bolup,
Ogşapdy gözleriň pyýalasyndan.
Sen bolsa ol posaň manysyn çözmän,
Ýene öz ýoluňa bolduň rowana.
Ne gözel ýigitler yzyňdan garap,
Biri däli boldy, biri diwana.
Bolmajagam bolsun! Şeýle bir saçlar –
Ölçemäge ýetmez kelte gulaçlar.
Şeýle bir gabaklar, şeýle bir dişler –
Baksaň – ertä galjak şu günki işler.
Şeýle bir göreçler, şeýle bir gaşlar
Üç gün bakyp dursa – ölmezdi açlar.
Şeýle bir ýaňaklar – reňki çirksiz,
Şeýle bir barmaklar – boguny süňksüz.
Gürrüňem etjek däl kirpikler hakda,
Degse deşjek (taňrym, penaňda sakla!)
Ýöne men şonda-da
Owadanmyň, däl! –
Entek belli bir zat aýdyp biljek däl.

Bir topar ot-suwdan geçeniňden soň,
Ýetmiş ýanyp, segsen öçeniňden soň,
Ajyny-süýjini içeniňden soň,
Bir ýigidi saýlap-seçeniňden soň,
Seçeninden soň hem
ol ýigit bilen
Nije menzil ýoly
Geçeniňden soň –
Men diňe şondan soň,
Şondan soň diňe,
Owadanmyň, dälmiň –
Aýdaryn saňa.
***
Söýgi diýilýan gudratyň
Ynsanýetiň täjidigin,
Kekre ýaly ajydygyn,
Şeker ýaly suýjüdigin
Ynandyran jeren sen,
Söýgi diýilýän gudratyň.
Haýryň, şeriň çäjidigin.
Gündiz hem-de Gijedigin,
Näzleriniň näçedigin
Görkezen sen, gören sen.
...Şeýdip geçdi ýaşlygymyz.
Ýöne onuň geçmedigin
Bir men bilýän,
Birem – sen.

Pähim pursatlary
...Bu neneň, bu niçik söýgi bolýarmyş.
Onuň eýesi bar, seniň hem eýäň.
Ezizi garaşýar onuň öýünde.
Saňa-da garaşýar bir eziz aýal.
Ýeri, onda näme
Beýdişip durus?
Sen – onuň dogany,
Ol – seniň uýaň.
Şeýle dälmi näme?
Ol «hawa» diýýär.
Şeýle dälmi näme?
Sen «hawa» diýýäň.
Şeýdip iki «hawa» birigişýär-de,
Gözleriň öňünden syrylýar duman.
Ýoluň ýagtylanýar. Ol öýne gaýdýar.
Senem çagalarňa gowuşýaň aman.
***
Meni ýitirersiň... Bujagaz ýitgi
Äleme ne ýeňil, ne agyr düşer.
Ýene öňküsi dek gülüp dogar Gün,
Ýene öňküsi dek Aý dymyp ýaşar.
Meni ýitirersiň... Ýitenim bilen
Ne garalar, ne-de saralar jahan.
Ýene öňküsi dek şuwlar gara gyş,
Ýene öňküsi dek gül açar bahar.
0
Meni ýitirersiň... Ol ýitgi üçin
Üýtgemez älemiň ýekeje gylam.
Diňe bir sekuntlyk gygyrar toprak,
Aýylganç gygyrar: «Ýandy bu oglan!»
Gygyrar. «Köýdürdiň melguna uýup,
Söýgiň äpedin, dostlaryň beýgin.
Akylyň-a örän uludy welin,
Akylyň dek uly ýalňyşdyň, keýgim!»
***
Men ony söýmändim. Söýmek hakynda
Pikirem etmändim. Söýüpdi özi.
Özi, özi, özi! Onsoň men söýdüm.
Soňy näme boldy?
Agyrdy yzy.
Ýöne öňde-soňda aýtmaly bolsa,
Aýdylmagy gerek. Galmasyn kaza:
Söýülenim,
emma söýmänim üçin
Ol maňa beripdi şeýle bir jeza,
Şol jezaň astynda çekilen jepaň
Näçe tonnadygyn
bir ýürek aýdar.
– Dünýäniň ýüzünde iň betbagt kimkän
– Söýülen mahaly söýmedik adam.

Hereket
Bilemok, bilemok,
Nämüçin durun...
Bileňok, bileňok,
Nämüçin dursuň...
Ýa yza gideli ýa-da ileri –
Gyrmyldasak bolýar.
Durmaklyk gursun!
Täzelenen nakyl
Mahal-mahal gözleriňe
Içgin-içgin bakamda,
Pikir edýändir öýtmegin
Seniň gözleň hakynda.
Mahal-mahal ýagşy, ýumşak
Söhbet gitse arada,
Pikir edýändir öýtmegin
Saňa Söýgim barada.
Mahal-mahal alyşylýan,
Berişilýän sowgatda
Bir ýokundy bardyr öýtme
Seniň Wepaň babatda.
Mahal-mahal päkligiňi
Wasp edemde lirada,
Ol häzirki Sen däl-de,
Ozalky Sen barada.

Mahal-mahal hatyraňa
Edenimde ýagşylyk,
Ol bu günki ýagşa däl-de,
Düýnki ýagşa ýagşylyk.
Öňki gözleriň üçin,
Öňki wepalaň üçin,
Öňki sözleriň üçin,
Öňki jepalaň üçin
Müň esse artygy bilen
Üzüp ýörün hakyňy.
«Bir gün söýgä müň gün salam!»
Täzeledim nakyly.
***
Söýgi – dälilikdir. Däliniň bolsa
Dürs çykarmyş müň gepinden bir gepi.
Alda meni, näçe isleseň alda,
Ýöne bildirmesin ýalanyň sepi.
Sen meni aldama! Ýöne aldaýsaň –
Juda, juda, juda oňaryp alda!
Başyňy dik tutup, gözlerme bakyp,
Ýalbaryp, ýalbaryp, ýalbaryp alda!
Sen bolsa, sen bolsa... aldap bileňok,
Ýalan lowurdap dur göreçleriňde.
Sözleň erişleri ümsüm bolsa-da,
Uly gykylyk bar argaçlarynda.

Aldamazak ataň, dogruçyl enäň
Ganyndan äleme inipsiň, dünýäm.
Dogruçyl sen: asla aldap bileňok.
Wah, menem dogruçyl:
Aldasaň duýýan.
Şu stoluň başynda
Ýazdym Seniň akylyňy apalap
Şu stoluň başynda.
Gök çaý bilen köp iýipdiň şokolad,
Şu stoluň başynda.
Synlap bugdaý ýaly agraslygyňy
Ýüz stoluň başynda,
Wasp etdim duz ýaly arassalygňy,
Bir stoluň başynda.
Ýazypdym men gözelligiň hakynda,
Şu stoluň başynda.
Ata-baba gönezligiň hakynda,
Şu stoluň başynda.
Sorapdym men: «Menden özge kimiň bar?»
Şu stoluň başynda.
Aglapdyň sen: «Senden özge kimim bor?!»
Şol stoluň başynda.
Ýazypdym men beýikligiň hakynda
Şu stoluň başynda.
...Ýazdyrmasyn dönukligiň hakynda
Şu stoluň başynda.

Ýer bilen söýgi
Ýene-de gümra men Baş söýgim bilen.
Barýaryn gamyşlyk kenary syryp.
Bir gulaç boýumdan düşýän kölege
Ýanymdan galanok
misli bir syryk.
Kölegäm on gulaç,
Özüm bir gulaç.
Tersine bolaýsa näderdim, ýeri?
Nädip suw içerdim bir egilemde?
Nädip bir çökemde öperdim Ýeri?
Göwnüňe getirme, uzyn boýly ýar!
(Serwi dek boýuňa serim sadaga!)
Gürrüň boý hakda däl. Diýjek bolýanym:
Ýere has ýokardan bakmak gadagan!
Ýere has ýokardan bakmandyň senem,
Umydyň, arzuwyň, buýsanjyň Ýerdi.
Gözýaşyň seçerdiň şoňa egilip,
Şoňa eliň diräp, egserdiň derdi.
Gyrmyzy baýdagyň, uzyn baýdagyň
Asuda, parahat, şemalsyz günde
Seçekleri bilen Ýer öpüşi dek,
Ýeriň mazmunyna ýakyndyň sen-de.
Meniň ýüregime ýakynlygyň hem
Başlanypdy Ýere ýakynlygyňdan.
Ýeriň akylyndan akyl alýardyň,
Ýer akyl alýardy
Seň akylyňdan.

Emma akyl alyp, akyl beren Ýer
Biziň ýolumyzyň üýtgedip ugrun,
Gaýralygna tarap burdy goýberdi
Arzuwlardan doly arabaň tigrin...
Şeýtdiň-de mele saç, mele reňkiň –
Ýere ýakynlygyň güwäsi bilen,
Ýeriň arkasynda elimden gitdiň
Ýere ýakyn dälleň
Günäsi bilen...
...Barýaryn gamyşlyk kenary syryp.
Men ilerik akýan, derýa hem gaýrak.
Bu niçik, bu niçik Ýere ýakynlyk?
Häzir maňa Ýeriň üstünde
Ýer ýok...
Sorag
Myhmanyň iň hormatlysy
Iň uly törde.
Şahyryň iň gowy sözi
Diňe ertirde.
Gowy goşgy, gowy kitap,
Iň beýik setir,
Şu günkimiz, düýnkimiz däl –
Ertirkimizdir.
Elmydama ertirdedir
Bar zadyň beýgi.
Onda näme ýok öňümde
Iň gözel söýgi?

Iň gowy el, iň gowy dil,
Iň näzli «ýok, ýok»
Yza baksam görünýär-de,
Ertä baksam – ýok.
Näme üçin yzda galdy
Iň uly kysmat?
Näme üçin ýok öňümde
Iň ajap pursat?
Garaşýan ýigitlere
«Ynha geler...» diýip garaşyp durmak
Dünýäde iň süýji, iň elhenç zatdyr.
Onuň süýjüdigne şaýatdyr ýürek,
Elhençdigne bolsa beýnim şaýatdyr.
Ýüregim: «Dur entek, sabyr et!» diýip,
Müň süýji arzuwy beslärdi mydam.
Beýnim: «Indi gelmez, gaýdyber!» diýip,
Arzuwdan döndermek islärdi mydam.
Biri – umydygär,
Birisi namut,
Söweşe girerdi beýnidir ýürek.
Hiç haçan namuda golum bermändim,
Zyýanam görmändim...
Siziň gezek.

Söýgi degişmesi
Jahyllyk döwrümdi. Ýagýardy ýagyş.
Ýagyş
bir gyz bilen edipdi tanyş.
Barýardym... Palçygyň içinde ýatyr
Otuzbäş nomerli eýjejik köwüş.
Köwşüň beýlesinde aglap dur bir gyz...
«Wiý, wiý, goýaweri! Näm boldy, a gyz?»
Bir köwşüne bakyp,
Bir maňa bakyp,
Bir asmana bakyp,
Hamsykdy ýalňyz.
Topuldym. Palçykdan gopardym köwşi.
Täze goşgym bilen süpürdim köwşi.
(Gazetden yzyna gaýdypdy goşgym,
Aý, bolýa, bir derde ýarasaň ýagşy!)
Gyz
eýjejik köwşün aýagna geýdi,
Kirpikler gygyryp «Müň sag bol!» diýdi.
(Zaýalan goşgyma ökünmedim men –
Her kirpik uzatdy müň täze beýdi!)
Şeýtdi-de, tapyldy eýjejik tanyş.
Ýene dikgirdedi gyzylja köwüş.
Garaja köwüş hem galmady ondan.
(Sag bol, jaý wagtynda yňdarlan ýagyş!)
Açyldy tanyşlyk. Gyzyşdy gürrüň.
Beýle gyz sataşyp duranok her gün.
Içimden oýlanýan: «Sallah deň-duşlar,
Wah, görüň, meň tapan gyzymy görüň!»

Gürrüňimiz şowly. Ýagdaýlar oňat.
Ýaşymyz on dokuz. Janymyz sagat.
Wah, häzir
bar dostlam
görsedi meni?
Emma bir tanyşam gelenok gabat.
Aý, olar duşmaz-la duşmaly wagty!
(Güjeňläýjekdim-dä eýjejik bagty!)
Görmesiz, duşmasyz wagtynda weli,
Gulaklary misdir,
Gözleri ýagty!
...Ynha, edil düýn hem
Ýagypdy ýagyş.
Älemgoşar
dünýä çekipdi nagyş.
Köçeden barýardym. Bir gelin duşdy.
Bäş ädim ätmänkäm – ýedi ýüz tanyş...
Biri sagdan çykýar,
Birisi – çepden,
Biri bagdan çykýar,
Birisi – çöpden.
Göýäki diýersiň, agşamky gazet –
Müňläp tiraž bilen çykýarlar çapdan.
Ýigitmiň, oglanmyň, mamamyň, eje –
Tanyşlaň deminden bug berýär köçe!
Ýyrş-ýyrş edip gelýär bir goja müňkür.
(Özüňe osma-da, geçiber, goja!)
Aýna ýuwup duran ak ýüzli Senem,
Çiňerlip, çiňerlip bakdy bir sellem.
(Sag bol, guwanç bilen sereden bolsaň,
Ýogsa-da aýnaňy süpürber senem!)

Ýatladyp ömrümiň gijigen gülün,
Barýar gapdalymdan al köýnek gelin.
Bagdan zompa çykýar.
ýene bir bezzat:
«Ýoluňyz rowaç. Gezmäge geliň!»
«Rowaçdan», «salamdan» tutuldy ýüküm.
Bu gün gadyrym köp: görüşjek her kim!
Ikinji etaždan gygyrýar biri:
«Salawmaleýkim, dost!,
Salawmaleýkim!»
Ýeri, nädip geçjek salamy alman?
Aşakdan gygyrýan: «Waleýkimsalam!»
Içimden gygyrýan: «Öňem-ä şu gün
Meni üç-dört gezek görüpdiň, haýwan!»
Gün ýaşdy.
Aý dogdy.
Asmanda düýt ýok.
Sataşýanym tanyş.
Ýekeje ýat ýok...
Arzyly günde-hä
gapyşypdyňyz.
Biarzy günde-de –
Sizden bol zat ýok.
Dehlewiniň 00 ýyllygynda Dehlewiçe dörän setirler
Seniň gözleriňden ganyp bilemok.
Megerem, bu dertden eräp giderin.
Gijeler gözüme uky gelenok,
Gözýaşym gutaryp gurap giderin.
0
Öwlýa Sen. Daşyňda pyrlanyp ýörün.
Kowsaň-da, maslygmy süýräp giderin.
Ähdi-peýman diýmek-iman diýmekdir,
Ähdiňden dänäýseň niräk giderin?
Adyň dilde bolsa – bahylyň-da köp,
Dilde niçiksi gaýrak giderin?
Ýok, ýok, maňa ýatdyr gaýra diýen zat,
Gitsem-de ilerik köräp giderin.
Seni iki dünýä çalyşmaryn men,
Egnimi egniňe diräp giderin.
Birden öläýsem-de,
Seň ysyň alsam –
Ýene-de dirilip, ýöräp giderin.
Adam iki gezek inermiş dünýä.
Çynmyka? Jogabyn durlap giderin.
Ýeke gezek bolsa, menem boş gitsem –
Dünýäden çaga dek çyrlap giderin.
Sen ähdiňde dursaň, şahyram durar.
Seni müň beladan gorap giderin.–
Bürgüde duşduňmy – bürgüt hem bolgun!
Serçä dönäýdigiň –
parlap giderin!

VII
OÝUNDAN-ÇYNDAN
«Maşyn, maşyn, maşyn...»
Gündogar tarapmy, günbatar tarap –
Tagtamy, Murgapmy, Saýatmy, Farap,
Tejenmi, Duşakmy, Kakamy, Mäne...
Haýsy ýerdedigi hökmanmy näme? –
Biriniň, öýünde düşdüm men gonak.
«Ş» harpyndan ýaňa bez boldy gulak.
Ertirki barşyma,
Bolýança peýşin –
Ähli eşden sözüm:
«Maşyn, maşyn, maşyn!»
Ortada çişlikli, kebaply saçak.
Saçagyň daşynda bir topar goçak,
Brigadir, agronom, mugallym, müdir,
Agzynda – omaça, elinde – petir.

Dillerinde bolsa –
«Motor, çyra, şin.
Tormoz, tigir, nomer,
Maşyn, maşyn, maşyn!»
Birisi gürleýär garažy hakda.
Biri – «Sportlotoň» tiražy hakda.
Biri – maşynynyň boýagy hakda.
Biri – «Wolgasynyň» keýigi hakda.
Biri – «Žiguliniň» nobaty hakda.
Biri – şol nobatyň gybaty hakda.
Biri bolsa eýýäm gözlerin bürüp,
Aljak maşynyny düýşünde görüp,
Tamyň bir burçunda
Hor çekýär täsin:
«Mah-şyn, mah-şyn,
Mah-şyn, mah-şyn, mah-şyn!»
Dutar peçiň ýanda garalyp ýatyr,
Bagşy egnin gysyp, garaşyp otyr.
Gözümi ümledim. Düşündi bagşy.
Aýdymlar ýaňlandy ýagşydan ýagşy.
Akmeňliň saçlary tellenip gitdi.
Meňli çeşmä tarap sallanyp gitdi.
Onýança ýene-de çogýan dek ýerden,
«Ş» harpy şuwwuldap başlady birden.
Bir seretsek –
Goşup sesine bagşyň,
Agronom hiňlenýär:
«Maşyn, maşyn, maşyn!»

Bagşy çydamady. Öýkeläp gitdi.
Onýança ýoldaşym böwrüme dürtdi:
«Başgarak bir gürrüň
Tapsana, şahyr.
Ýürege düşdi-le:
«Maşyn, maşyn, maşyn!»
Gürrüň edip berdim Karel Çapekden,
Goşgy okap berdim Ata Köpekden.
Soňabaka tutdum hasam uludan:
Molla Kemineden, Magtymgulydan.
Seýdiniň, Nepesiň, Mätäjiň sözün
Saldym agyzlarna misli bir üzüm.
Okadym köp dürli ykballar hakda.
Gara ýollar hakda, ak ýollar hakda.
Geçen günler hakda, şu günler hakda.
Gözi çanak ýaly gelinler hakda...
Emma ýuwaş-ýuwaş ejizläp goşgy,
Ýene üstün çykdy maşynyň yşky.
Goşulyp başlady
Içine goşgyň:
«Motor, karbýurator,
Maşyn, maşyn, maşyn!»
Olar – sekiz adam, men bolsa – ýeke.
(Ne gahar duýuljak, ne-de bir öýke!)
Goşgy bilen bogup maşyna çemen,
Olara goşulyp başladym menem.
Ine gerek bolsa bir topar erkek –
Boýnunda – galstuk, başynda – telpek,
Dünýä inen ýaly
Bir demir üçin –
«Maşyn-da maşyn,
Maşyn!..
Maşyn!..
Maşyn!..»

«Plan dolmaly, plan!»
Bir gün bir taksa mündük. Aman, aman, eý, aman!
– Beýle-de sürmek bormy?
– Sürmek bolar, doganjan,
Plan dolmaly, plan!
Şeýle bir sürýär welin – owsun atýar uçmaga.
Tasdan tigriň astynda kerçelipdi bir çaga.
– A-haw, gardaş, ägä bol!
– Aý, ol zatlar owarram.
Hiç zat bolmaz, çagadyr.
Plan dolmaly, plan!
Täze Köşiň öňünden, köne Gökjäň deňinden,
Öýkenmizi dolduryp Büzmeýiniň çaňyndan,
Uçup barýas Gökdepä.
Saýgardanok ýer-asman.
– Ýuwaşrak, haw, halypa!
– Plan dolmaly, plan!
Diýdim: «Her bir adamyň çagasy bar, öýi bar.
Şu gün tutýan toýy bar, erte tutjak toýy bar.
Seniňem-ä ýok däldir
Öz maşgalaň, öz balaň!»
– Wah, şol balalar üçin
Plan dolmaly, plan!
– A-haw, plan diýen zat adam üçin dörýän zat.
Samolýot – uçmaly zat, maşyn bolsa – ýörýän zag.
Şonuň üçin az-owlak
Seresap bol, gadyrdan!
– Seresapdan çörek ýok,
Plan dolmaly, plan!

Sanjak ýaly ýaş gelin ylgap geçdi köçeden.
Akja bäbek tasdanam aýrylypdy ejeden.
– Baý, şu ýollaň ugrunda
Kaňkap ýören heleý kän.
Oturyň-da öýňüzde!
Plan dolmaly, plan!
– Şeýle gelinler dälmi ýollarmyzyň gelşigi!
Şeýle gelinler dälmi Ýeriň göwher eşigi!
Neneň şolaň üstüne
Sürnüp bilýäň uýalman?
– Aý, gardaş jan, gelin köp!
Plan dolmaly, plan!
Kesip geçdi köçäni ak göleli ak sygyr –
Plan diýilýän zatdan düşünjesi ýok sygyr.
– Ýeri, ýoluň üstünde
Nä görüň samsyk haýwan!
Ýat-da bar-da döläňde!
Plan dolmaly, plan!
Garşymyzdan gübürdäp, zopma çykdy MAZ-maşyn.
Äsgermezlik edäýseň şepagaty az maşyn.
Goja şofýor zor eken – etdi ussat öwrümi.
Ýogsa dagy «Wolganyň» ýoljakdy bir böwrüni.
Diýdim: «Tas-a planmyz
Dolupdy, halypa jan!»
– Aý, bir başa bir ajal,
Plan dolmaly, plan!
Diýdim: «Men-ä hiç weli, şu oturan çal zenan,
Güneşli ülkämize bir ýerden gelen myhman!..»
Ol diýdi: «Myhman bilen
Taksa münmezler, dost jan!
Taksi diýilýän zatda
Plan bar, inim, plan!»

Soňra diýdi: «Düşün, dost, menem ýalňyz-ýeke däl
Meniň ekleýänlerim bir adam ýa iki däl.
Diňe balam-çagam däl,
Başga-da köp ymtylýan!
Planyň daşyndanam
Ýene-de pylan, pylan, pylan...»
Eýdip-beýdip sag-aman baryp ýetdik menzile.
Ýöne weli kalbymda gopdy şeýle zenzele:
Öz wagtynda bogulmasa nebis diýilýän Ýylan,
Adamda ne ynsap goýjak, ne-de bir wyždan!
Planam zerur weli,
Şol ullakan belaň
Garşysyna göreşmek hem
Iň ullakan plan,
Iň wajyp plan!
Bägülli ýigit
Dostum Amangeldi Myşşyýewe
Bazardan gelýärin. Elimde sebet,
Sebedimiň içi pomidor, kelem,
Kartoşka, badamjan...
Duralga çenli
Gurady aýaklam,
Guruşdy ellem.
Şonda-da dyrjaşyp bar güýjüm bilen
Bazardan çykýan-da duralga ýetýän.
Duralgaň öň ýanda – kiçijik dükan,
Kiçijigem bolsa – içinde et kän.

Ondanam bir budy sebede atýan...
Awtobusa münýän. Sagynýan sakga.
Keýwany «Bir düzüm gyzyl burç getir!»
Diýipdi ahbetin. – Haý, şofýor, sakla!
Awtobusy sakla! – Näme, ýaşuly?
– Aý, neme... gyzyl burç çykypdyr ýatdan...
Näme diýýänimi aňşyrmasa-da,
Gowy ýigit eken. Geçdi-de ýapdan,
Maşyny togtatdy. Açyldy işik,
Menem derrew bökdüm. Aslyşdy sebet.
Bir aýal yzymdan gygyryp galdy:
«Bu şlýapaň bolup ýörşüne seret!
Bir gün unaşyňy burçsuz içeňde.
Geçmez öýtdüňmi sen bokurdagyňdan?!»
Awtobusyň içi sarsdy-da gitdi.
Burç söýmez adamlaň pakyrdysyndan.
Menem hüňürdedim: «Gülüpler geçiň,
Öýe gyzyl burçsuz barmajagym hak.
Keýwanyň buýrugy – meň üçin kanun:
Burç getir diýdimi – burç alyp barjak,
Zäk getir diýdimi – zäk alyp barjak.
Ol meniň öz işim. Size bagly däl.
Onsoňam men siziň äriňiz ýaly,
Ýa ogluňyz ýaly ejemogly däl!..»
Şeýdip öz-özüme teselli berip,
Bazaryň çetinden ätledim ýene.
Şeýle bir burçlar bar, köz ýaly burçlar
– Essalawmaleýkim, burç satýan ene!
Burçuňyz ajymy?
– Datdajyk göräý.
Edil zirk ýalydyr.
– Sagja bol, mama.
Ozalam öt ýaly agzymyň içi.
Keýwanyňkam ýetik. Wah, seňki näme!

...Kelemli, käşirli, soganly, burçly
Bir putluk sebede kertdirip elim,
Bazardan saýlandym, giň köçä çykdym.
Köçe durşy bile gyz bilen gelin.
Garşymdan gyssanyp bir ýigit gelýär.
Garagyýçak ýigit, dogumly ýigit.
Bir maralyň ýanna howlugyp barýar
Gujagy bir harman bägülli ýigit.
Şeýle bir, şeýle bir gyssanýar ýigit,
Onda-da şeýle bir gyssanyp gelýär.
Göýä bägüline bakýanlardanam
Bägüliniň ysyn gysganyp gelýär.
Wah, nämä gyssanýaň, bägülli ýigit?
Wah, beýle gyssanmak nämäňe gerek?
Ýa-da eliňdäki bägüle derek
Sebediňi kartoşkadan dolduryp,
Gyzyl burçdan (we başgadan) dolduryp
Gitmeli günlerňe gyssanýarmyň sen?
Wah, nämä gyssanýaň,
Bägülli ýigit?
Aňsat bilen kyn
«Men, men» diýmek üçin ýekeje gezek
Dodagy dodakdan göterip bilsek –
Dünýäni «men» bilen doldurmak mümkin.
«Men, men» diýmek aňsat. «Sen, sen» diýmek kyn
«Sen, sen» diýmek üçin sen oňat gerek.

Alym bolmak üçin ýekeje gezek
Gowşak bir romanyň üstünden gülsek –
Şonuň hem ýeterlik bolmagy mümkin.
Alym bolmak aňsat. Adam bolmak kyn.
Adam bolmak üçin baş äpet gerek.
Kitap almak üçin ýekeje gezek
Aýda «wegetarian gününe» dözsek –
Eflatun fonduny edinmek mümkin.
Kitap almak aňsat. Okap almak kyn.
Okap almak üçin müň takat gerek.
Erbet bolmak üçin ýekeje gezek
Kişiň aýnasyna oklasak kesek –
Şonuň hem ýeterlik bolmagy mümkin. –
Erbet bolmak aňsat. Oňat bolmak kyn.
Oňat bolmak üçin aň sagat gerek.
Yşka düşmek üçin ýekeje gezek
Hol aýnadan baksa garagözelek –
Meň ýaly kökerlip galmagyň mümkin.
Yşka düşmek aňsat. Aman çykmak kyn.
Aman çykmak üçin müň hupbat gerek.
Dört gylyk
«Ulumsylyk – erbet gylyk» diýýärler.
Beterräk diýseňem rastdyr rast.
Ýöne ulumsylyk etmejek bolup,
Ýyrşaryp ýörmegem gowy däldir, dost.
«Geplemseklik – erbet gylyk» diýýärler.
Beterräk diýseňem rastdyr rast.
Ýöne geplemseklik etmejek bolup,
Dommaryp ýörmegem gowy däldir, dost.
0
«Ýaranjaňlyk – erbet gylyk» diýýärler.
Beterräk diýseňem rastdyr rast.
Ýöne ýaranjaňlyk etmejek bolup,
Gomparyp ýörmegem gowy däldir, dost.
«Ýaltaçylyk – erbet gylyk» diýýärler.
Beterräk diýseňem rastdyr rast.
Ýöne ýaltaçylyk etmejek bolup,
Hars urup ýörmegem gowy däldir dost.
«Başga-da köp erbet gylyk» diýýärler.
Olaryň köpdügem rastdyr rast.
Ýöne her bendimde bir söz üýtgedip,
Samyrdap durmagam gowy däl-dä, dost.
«Kür!»
Hezil edip gürrüň bererdi atam:
«Gumdan bir towşanjyk getirdim kätäm.
Şorja et bişdigi, gazan düşdügi
Şükür mollajygam taýyndyr taýyn.
Günaşa gelse-de boljak-la kaýyl.
Emma bir gezegem getiren awum
Özli-özümize etmänsoň nesip,
Tapdym bir hesip.
Bir gün gapymyzy içinden ýapdym!»
Diýip kikir-kikir gülerdi kakam:
«Aýagy mesili
El tesbili
Aňyrdan çybşyldap gelendir häkem».
Göýä eşegmizi kowýandan bolup,
Diýenmiş kakam:
– Kür, haramzada,
Jähennem bol, kür!

– Essagpurulla,
Men molla Şükür,
Men molla Şükür.
– Aý, zyýany ýok,
Molla-da bolsaň, kür!
Diýerdi: «Şondan soň, hudaýa şükür,
Bizden aýagyny kesäýdi Şükür».
Gulmyrat Suwçynyň öz sakgaldaşlaryna ýazan haty
Gün ýaşsa – howlugyp günüň dogarna,
Gün dogsa – gyssanyp günüň ýaşarna,
Gyş düşse – howlugyp ýazyň gelerne,
Ýaz gelse – gyssanyp tomus düşerne,
Tomus düşse, ýene güýze garaşyp,
Wagtyň geçerine gyssandym gaýta.
Bir görsem – Nabadym çal saçly ene,
Bir baksam – özümem çal saçly ata.
Duşenbe gelende – şenbä garaşyp,
Ýekşenbä howlugyp şenbe gelende,
Ýekşenbe gelende – baýra dyrmaşyp,
Gözüm dikip belentlerden belende,
Ertesi ýene-de işe howlugyp,
Wagtyň geçenini duýmadym käte.
Bir görsem – bir gyzym çal saçly ene,
Ýene-de bir oglum – çal saçly ata.
Aý doganda – pensiýama gyssanyp,
Her köpügin rejeläp, gysganyp,
Pensiýam gelensoň – howlugyp daňa,
(Adam garraberse baraýýar şoňa!)

Agtyklaň hersine bir sowgat alyp,
Aý-ýyllaň geçenin duýmadym käte.
Bir görsem – obanyň deň-ýary bizden:
On ogul, kyrk agtyk... Kyrk öýli ata.
Adam bigam bolýar ýaş boldugyça.
Işe hamrak bolýar ýaş galdygyça.
Heniz bir ýalta-da garrap ölmänmiş...
Bir deregne işiň bäş boldugyça,
Şonça-da dert-dümew, kesel diýen zat
Golaýyňa gelmez ekeni gaýta.
Walla, sakgaldaşlar, ynanyň şuna! –
Diýip, golun çeken Gulmyrat Ata.
Duruň, duruň, ýene-de bir sözüm bar.
Esasy mesele çykypdyr ýatdan.
Siziň kempirlerňiz bize gelsin-de,
Sapak alyp gitsin Bibinabatdan.
Är diýilýän zada gadyr goýmagy
Bibimden öwrenip gitsinler pugta.
Walla, ömrüň ýarsy – keýwana bagly.
Salam bilen
suwçy Gulmyrat Ata.
-nji mart degişmesi
Gara ýeriň üstünde,
Gök asmanyň astynda,
«Heleý» diýilýän sözi
Kim tapdyka aslynda?
Ol sözi ilki tapan
Ne-hä daýhan, ne çopan.

Diýýärler: ilki sapar
Ol gödek sözi tapan
Kyrka çenli kyrk sapar
Öýlenen Ýekegapan.
Gyzyl göz Ýekegapan,
Han ogly Ýekegapan
Gujagna getirlende
Garyp gyz Ogulsapar,
Onuň adyn tutmagy-da
Kemlik saýyp özüne,
«Bärik gel-eý!» diýenmiş
Öz öýlenen gyzyna.
Şeýdip ýuwaş-ýuwaşdan
Üýtgeşip «gel-eý!» sözi,
Gara günli ülkämizde
Döränmiş «heleý» sözi...
Garyp gyz Ogulsapar,
Naçar gyz Ogulsapar,
Sen täzeden dogulsadyň,
Wah, ýene-de bir sapar.
«Ogulsapar jan» bolardy
Bu gün seniň lakamyň.
Saňa «Gel-eý! Gel-eý!» diýip,
«Heleý» adyn dakanyň
Özlerine gowşurdyk
Öz döreden adyny.
Bu gün arşa ýetirdik
Gelin-gyz şöhratyny.
Bu gün gelin-gyzlarmyz
Jahan bile garyşýar,

Bilbil bilen bäsleşýär,
Keýik bilen ýaryşýar.
Bu gün biziň aýallarmyz
Durna bolup daranýar.
Altmyş ýaşa ýetende-de
Gelin bolup görünýär.
...Görk goşuldy gelin-gyzlaň
Gözlerine, ýüregne.
Müňläp Ogulsaparlaň
Aglanynyň deregne
Bu gün olar paý alýar
Şatlyk bilen gülküden.
...Gülüň, gülüň, keýpden çykyň
Bu şadyýan ülkede.
Gülüň! Gülüň!
Gülkiňizden
Gözleriňiz ýaşarsyn.
Siziň göwnüňize degsek,
Goý, agzymyz gyşarsyn.
Ýöne sizem ýarlarňyzyň
Degmäweriň göwnüne.
Erkekleň hem işi ýetik,
Sanjy bolmaň böwrüne.
Buşluk poemasy
Galypdym howluda ýalňyz bir özüm.
(Toýa gidipdiler aýalym, gyzym...)
Öňümde ne çaý bar, ne-de bir nahar.
(Näme hüžžerýärsiň, howlukma, Gahar!)

Gazy ýakjak boldum. Atyldy fontan.
(Towlamaly ýerin ýalňyşdym öýdýän).
Saçagy agtardym. Aýlandym öýe.
(Nany-pany bilen uçupdyr toýa).
Şekere topuldym. Duz bolup çykdy.
Nabada topuldym. Buz bolup çykdy.
Ähli tapan zadym unly kendirik.
(Ol hem aç garnymy bilmez diňdirip).
Ýetişdi dadyma poçtalýon Wera.
Elinde telegram! Mazmunyn sora!
Uzatdy kagyzy. Gygyrdy «Buşluk!»
Şo bada garnymdan ýok boldy açlyk.
Tyňkyja Weranyň ellerin gysdym.
Perzentli bolupdyr perzentsiz dostum!
Önelgesiz enäň açylyp bagty,
Namut göreçlerne inipdir ýagty.
Ak gyzly bolupdyr Aksoltan gelin.
Çagadan umydy ýok soltan gelin.
Parhy nämemişin ogulmy, gyzmy –
Bir başlanan bolsa, düzeler yzy!
On ýyllap ýoluna bakdyran çaga
Jägildäp inipdir. Bök bu gün göge!
Bökdüm, ýere gaçdy pyşbaga çäýnek.
Bu gün pyşbagany döwletdir döwmek.

Bökdüm, ýere gaçdy tarelka-maýmyn.
Bu gun maýmynjyklaň duzlarys hamyn.
Bökdüm, dört bölündi gurbakga-küldan.
Döwülýän zatlaryň hemmesi haýwan!
Döwülsin jäjekler, kül bolsun olar.
Adam döwülmese, bir zady bolar.
Guýdum Wera gyza bir bulgur şampan,
– Bu gün ikijigmiz içmeli hökman!
Meniň şat günümde şat bol, ezizim.
Gazet-žurnallarňy paýlaryn özüm.
Sen bu gün öýmüzde iň eziz gonak.
Entek nä görýärsiň, süzeris konýak!
Kän entek ülkämde perzentsiz ene.
Şeýle habarlary köp getir ýene.
Getir her hepdede elliden, ýüzden.
Buşluk senden bolsun, gutlugy bizden!..
Iýildi şokolad. Boşady bulgur.
– Hany, Weragözel, ýene bir ýylgyr!
Akja bäbek üçin iç, ýene bir iç!
Munuň ýaly zatlar üç bolmaly, üç...
– Ynha, indi boldy. Hemme zat oňat
...Ýapdym arkasyna keteni halat.

Başyna-da atdym seçekli ýaglyk...
Gyz nur saçdy
göýä
Altyndan balyk...
Keýwanyň bukjasy gowzady az-kem.
Duýaýsa näderkäm! Duýmaz-la, belkem.
Duýsa, jygyllyga ylgaryn ertir.
(Ýa-da pulun bersem, özi hem getir...)
...Keýwany,
Ýene-de galmawer toýdan.
Örän arkaýyn bol bukjadan, öýden.
Örän arkaýyn bol ojakdan, gazdan.
(Öwreniljek eken, gatnaber tizden!)
Juda arkaýyn bol saçakdan-duzdan.
(Oňat boljak eken iýilse azdan!)
Arkaýyn gidiber. Aç ölmez äriň.
Hoş habar köp gelse, taparys tärin.
Ynha ol ýene-de telegram getir.
Bu gün getirmese, getirer ertir.
Gutlugna keteni ýaparyn menem.
Öňem käýemändiň,
Käýeme indem!

Ýar-ýar
«Ýar-ýar» diýip ýazýarlar,
Menem ýazjak «ýar-ýar».
Sebäp diýseň – bar, bar,
Her kimde bir ýar bar.
Har etsek şol ýary biz,
Üzeris bir tary biz,
Borus itiň hory biz,
Çagalaram har bor.
...Işleýärdim «Tokmakda»
(Küýüm – işden sypmakda!)
Arz etseler kim hakda,
Diýmelisiň «Bor, bor!»
...Geldi bir gün bir sona.
«Kim ol?» (Entek dursana!)
Onça bolmaz her sona,
Her gözde
müň nur bar.
Ýürek galkdy, elbetde
(Bir aýdym ýaz, seret-de!)
Elindäki sebetde
Alty sany nar bar.
Çek-de otur suratyn,
(Bezegi bor sungatyň!)
Gylyç ogly Yzzatyň
Kisti gerek, ýar-ýar...
Al keteni geýipdir,
Gelişýänin duýupdyr.

«Söýdüm» diýsem aýypdyr,
(Öýde şonça ýar bar...)
Salam berdi, oturdy.
(Dagyň ysyn getirdi).
Ne gepledi, ne turdy.
Ýere bakdy har-zar.
Diýdi: «Söýdüm bir ýigdi,
Dagda ösen ter ýigdi...
Bir gün bagta gar ýagdy –
Dünýäm boldy gar, gar.
Syrady gar öýmüze.
Zyndan boldy öý bize...
Duşdum garasöýmeze.
Bagtym boldy şor, şor.
«Men görmäýin, çyk – diýdi,
Öýden goşuň çek – diýdi,
Asman ýüpüň çek!» – diýdi.
Aglap gaýtdym zar-zar...
...Onýança-da gapydan,
Inen ýaly ýapydan,
(Köwşi doly hapadan)
Kürsäp girdi
ýar, ýar.
Ne hormat bar, ne salam.
«Men günäkär. Ýör, Sonam!»
Aldy gitdi.
Wessalam...
Her tüýslüräk är bar...
0
Deň-duşluk teýenesi
«Guduramaň saça gyraw düşensoň...»
B. Hudaýnazarow
Sekiz ýaşymyzda guduramadyk –
Başymyzda döwdük günüň gatysyn.
On dört ýaşymyzda guduramadyk –
Sen enesiz galdyň,
Menem atasyz.
Bizi On alty hem guduratmady:
Ataň çeken ýükün göterdi gerden.
Saňa bolsa ykbal
Hem-ä enäniň
Hemem ataň ýükün ynandy birden.
Şol ýüküň astynda gyz söýen bolup,
Ötdük On sekiziň däliliginden..
Iller däli wagty
ýetim kellämiz
Yranýardy «akyl dolulygyndan».
...Indi bolsa saçymyzyň üstüne
Ýuwaş-ýuwaş düşüp başlapdyr gyraw.
Gar düşmänkä
guduraly az-owlak.
Şükür keýpimiz kök,
Janymyz zarow!..
Ýadygärlik surat
Ýene-de Gün dogdy. Paýlandy poçta.
Gyzdan hat gelipdir... kyrk sekiz ýaşda.

Ýazmak gadagan däl. Gelibersin hat.
(Başga näm işiň bar,
Jogap ber-de ýat...)
Pylanowa Jemal... yzynda bukjaň.
Guwandym, synladym agzyny açman.
Adresi nagyşly, gyrasy – jähek.
Megerem, ýazan gyz mähekdir mähek.
Bukjaň arkasynda owadan setir:
«Poçta, hatym äkit, jogabyn getir!»
Çaýyldy ýüzüme harplaryň näzi.
Meger, harplardanam näzlidir özi.
...Bir gezek çekemde söküldi ýelim.
Gaçdy ak bukjadan ak ýüzli gelin.
Suratyň astynda owadan setir:
«Poçta, suratym elt, suratyn getir!»
Aşaky dodagyn gizläp dur ýaşmak.
Şony hem syraýsaň –
Bal süýnüp gaçjak.
...Bukjanyň içinde bir bölejik hat.
«Menden sowgat bolsun şujagaz surat.
Iberip bilseňiz ýadygär kitap,
Heziller ederdim okap, okap, okap...
Içine salsaňyz ýadygär surat,
Onda-ha has beter açardym ganat.

Size-de, goşga-da aşyk men, aşyk.
Ýone, wah, armanly geçdi-dä ýaşlyk.
Kyrk ýyl çekip gezdim aşyklyk derdin...
Indem... altmyş...»
...Gelin,
Işim-ä gördüň!...
«Omar Haýýam segsen ýaşynda-da söýüpdir. Men
nämüçin altmyşymda söýüşmäge mynasyp dälmişim?»
diýen adama berip bilmedik jogabym
Bu niçiksi söýgi? Bu niçik päl sen?
Ne diýer il-günüň gözüne ilseň?
«Haý»-dan soň «ýam» bolsaň, hijem-le weli,
«wan» bolanyň üçin mynasyp däl sen.
Duşuşyk
Düýn öýlän bir ýerde duşuşyk boldy.
Durşy bilen gyzdy klubyň içi.
Her dürli saçlary görenem bolsam,
Şuň ýaly bir jaýda jemlenen saçy
Görmändim, görmändim şu wagta deňeç –
Giden zalyň içi durşy bilen saç.
Kä örümleň ini –
Bir agsak sere,
Kä örümleň boýy –
Bir ýarym gulaç...
Eý, mugallym dostum – ýygnak başlygy,
Bol ahyr, tiziräk ýygnagyňy aç.

Ýygnagyňy aç-da, dokladyňa geç.
Aýtjak zadyň aýt-da, ýol ber sen goşga.
(Onsoňam, her zadyň wagty bar ahyr,
Şu mahalam doklad bolar oguşýa!)
Ýygnagam açyldy.
Dokladam tamam.
Yjazat berildi. Başlandy goşgy.
Okalan goşgular dokuzmy, bäşmi,
Setirleriň içi dykyzmy, boşmy, –
Häzir onçasyny aýdyp biljek däl.
(Maňa degişli däl o zatlaň jemi).
Ýöne aýtjak bolýan ýekeje zadym:
Galmady goşgynyň okalmak kemi...
Duşuşyk gutardy. Daşaryk çykdyk.
Gyzlar üýşüp geldi «däde-de, däde».
– Mümkin bolsa... biziň mekdebmize-de,
Däde-däde, şeýdip... geliň-ä käte! –
Diýip, dädelerin ýola saldylar
Bir topar Tyllalar, Altyn, Kümüşler.
...Şeýdip, «däde» diýşip durjak bolsaňyz,
Indi gelermikäm,
kökkesilmişler!..
Goşa soraglar
Örän köp ýazýarys Söýgi aýdymyn.
Söýgiň ezýetini çeken-de ýazýar,
Çekmedik-de ýazýar. Ine şeýdibem
Müňlerçe setirler gazete çozýar,
Radio çozýar,
ekrana çozýar.

Posadan öl-myžžyk mawy ekranlar.
Mawy ekranlaryň zolaklaryndan
Posalar
şeýle bir
süýnüp akýarlar –
Gojalar utanyp, öýden çykýarlar.
Gelinler gyzaryp, ýere bakýarlar.
Gyzlar uýaljyrap, ýüzün bukýarlar.
Eneler gulagna pagta çykýarlar.
Eý, Söýgi! Ýollaryň kyndy-la seniň.
Onsuzam lezzetiň kändi-le seniň.
Maňlaýyň, gabagyň, ýaňagyň, agzyň
Batgalyk tokaýa döndi-le seniň...
Söýginiň ugrunda käkelemek bar,
Ah çekmek bar, elin owkalamak bar.
Saçyny, çokulny sypalamak bar.
Görküni, akylny apalamak bar.
Kino, teatra, parka gitmek bar.
Ýagyşda taýmak bar, jorka gitmek bar.
Ýene-de turmak bar, jak-jaklamak bar.
Bilinden ýuwaşja gujaklamak bar...
Eý, Söýgi! Ýollaryň köpdi-le seniň.
Birdenkä ýüregiň gopdy-la seniň.
Şeýle aýdymlary diňlän juwanlar,
Bagda nädip otyr gyzar-öýlänler!
Dodaklaryn goýup birek-birege,
Meňzeşip otyrlar goşa soraga.

Barýar gapdalyndan çal saçly aýal,
Emma dikelenok ol goşa sowal.
Barýar gapdalyndan çagaly ene.
Soraglar has beter gyslyşýar ýene.
Barýar gapdalyndan ak sakgal ata.
Şapbyldyň owazy güýjeýär gaýta.
Bir elinde kitap, birinde goşgy,
Şahyr geçip barýar wasp edip yşgy.
Ýene bir şapbyldy... Gyňralýar şahyr.
Olar diýýär: «Özüň öwredýäň ahyr!..»
...Posadan öl-myžžyk mawy ekranlar.
Ekranlara sygman, baga çykýarlar.
Gije däl, ýagtyda geçýär synaglar.
Bükülişip otyr
Goşa soraglar...
Adamyň ömri hakynda oýun gatyşykly çyn
Bebele öýkünibräk
On ýaşyňda owlaksyň sen,
On bäşiňde – toklusyň.
Bökmäge-de haklysyň sen,
Ýatmaga-da haklysyň.
Ýigrimide kürresiň sen,
Ýigrimbäşde atsyň sen.
Otuz-kyrkda çyn bedewsiň,
Elliňde-de itsiň sen:

Hem-ä hilegärsiň sen,
Hemem akyllysyň sen.
Duşman üçin ýaraksyň,
Dosta ýakymlysyň sen.
Altmyş, ýetmiş, segsen, togsan
Bular özüňe bagly.
Gaplaňam bolup bilersiň,
Möjegem bolup bilersiň,
Şagalam bolup bilersiň,
Doňuzam bolup bilersiň,
Bolsaň-da adam ogly.
Ýüze ýeteniňde weli
Borsuň ütülen towuk.
Ketegiň içem sowuk,
Ketegiň daşam sowuk.
Emma özüň adam bolsaň –
Ýokdur ullakan howp.
Iliň-günüň, dost-ýaryň
Seni horlamaz, garaz.
«Ütülen towuk» diýip,
Azaram berip durmaz.
Gaty gitse, diýerler:
«Ganatsyz, garry horaz!»
Konýak-çakyr sergisinde ýaltanyň oýlanmasy
Aýlandym kän ýeri, dünýäni gördüm,
Bakuwy, Nalçigi, Buýnagy gördüm.
Gaýdyşyn Tiflisde kyrk günläp ýatdym,
Kyrk ýaşyn dolduran konýagy gördüm.

Edil özüm bile gözlüje ýaşyt:
Seretdim ýüzüne, seretdim aşyk.
Şunça-şunça ýyllaň üstünden aşyp,
Ýatypdyr bir ýerde, ýatypdyr joşup.
Ne-hä urşa gidip tüpeň atypdyr,
Ne-de tylda işläp gatanç gatypdyr.
Iki uruş bilen bäş bäşýyllygyň
Gapdalyndan nazar salyp ýatypdyr.
Ýediýyllykda-da saçan deri ýok,
Ýa-da Altaýda-da açan ýeri ýok.
Ýa-da meniň ýaly gazanç agtaryp,
Selinograda-da uçan ýeri ýok.
Emma weli çüýşesiniň ýüzünde
Lowurdap dur hatar-hatar kyrk ýyldyz.
Meniň weli ýeke ýyldyzymam ýok,
Ynha indi kyrk ýyldyr.
Suwçy ýigidiň kakasyna soragy

– «Sygyr münüp gezseň düýşüňde – diýdiň,
Bela sataşarsyň huşuňda – diýdiň.
Ertesi gün ýa durmuşyň bozular,
Ýa-da entirärsiň işiňde» – diýdiň.
Düýşümde sygyra sekizem mündüm,
Käte arasynda öküzem mündüm.
Emma weli, sekiz belaň deregne
Işden sekiz baýrak getiren mendim.
Kaka, kaka, bu nämüçin beýlekä?


– «Uklasaň igdäniň astynda – diýdiň,
Şeýtan perwaz urar üstüňde – diýdiň.
Şo ýerdedir melgunlaryň mesgeni,
Hemmesi – adamyň kastynda» – diýdiň.
Şeýtangalaň gaýrasynda suw tutdum,
Kyrk gezek igdäni saýalap ýatdym.
Kyrk birinji gezek ýatyp turamda,
«Il» münüp, Moskwa sýezde gitdim.
Kaka, kaka, bu nämüçin beýlekä?

– «Geçme Jynlygalaň deňinden – diýdiň,
Ägä bol Atalyň diňinden – diýdiň.
Arwah-jynlar şaýly gyza öwrülip,
Owsun atyp çykar öňüňden» – diýdiň.
Geçe-geçe Jynlygalaň deňinden,
Gyz tapmadym Atalynyň diňinden.
Ýöne öten tomus geçip barýarkam
Şol ýakada bir gyz çykdy öňümden.
Çynym, kaka, aýdýar diýme galat, sen,
Ol gyzyň hem kimdigine belet sen.
Öten tomus özüň tutup toýmuzy,
Tapyşdyrdyň, hanha otyr, seret sen.
Kaka, kaka, bu nämüçin beýlekä?

Bir meýlisde
Ýaşuly, ýaş kiçi,
Bir topar kişi –
Adamdan doludy
Otagyň içi.
Boşapdy bäş sanak
Palawly çanak.
Çanaklaň deregne
Aýlandy çäýnek.
Gök çaýyň başynda
Gyzyşdy gürrüň:
«Pylan ýerden, awdan
Gelýärdim bir gün.
Goýberdim tazyny,
Uçurdym guşy...»
Garaz, agyrdyldy
Müň gepiň başy.
Gürrüňiň az-owlak
Gaçyşyp duzy,
Anekdota ýazdy
Gürrüňiň yzy.
Onýança ýerinden turdy-da Oraz,
Diýdi: «Bolsady hem ekeliň biraz.
Ynha, bar aýdaly, meselem, häzir,
Tamyň depesinden gelip bir owaz,
Bir uly dilegňi bitirjek!» diýse,
Näme dilärdiňiz, adamlar, eýse?
0
Meselem, sen näme, dilärdiň, Geldi?»
– Menmi? Gök «Wolgaly» lotereý bildi.
– Hany diý, sen näme dilärdiň, Kemal?
– Uzyn boý, ak ýüzli bir sahypjemal.
– Ýeri, sen nämejik dilärdiň, Pena?
– Bir oguljyk bolsa, oňardym men-ä.
– Ýeri, seň dilegiň nämedir, Çakmak?
– Meňkimi? Jahany aýlanyp çykmak.
– Saňa näme gerek, aý ýadaw ýigit?
– Ölýänçäm iýjegim bolaýsa mugt...
– Ýeri, sen dilegsiz oňjakmy Çary?
– Bir oňat goňşynyň zary, men zary.
– A-how, seň dilegiň nämedir, Bäşim
– Elliden ýigrimä geläýse ýaşym...
Garasaý, ekildi bolsady bary,
Biri ömürbaky ýaşlyk diledi.
Biri palawdan soň çişlik diledi.
Bir ýigit (student bolara çemli)
Ertir fizikadan bäşlik diledi.
Käsi agtyk, kasi çowluk diledi,
Käsi çowlukdan soň ýuwluk diledi.
Käsi dosty üçin saglyk dilese,
Käsi özi üçin saglyk diledi.
Biri (meger oglun öýlendirjekdir)
Gyňaçlyk on sany ýaglyk diledi.
Aý, garaz, hemme zat dilenip çykdy
Gök «Wolgadan» başlap gyňaja çenli.
Ýöne weli akyl dilän bolmady...
Akyldan kösenýän ýok bora çemli.

Güller
Howlymyň içinde bir bölek ýere
Gül ekdim. Lowurdap açyldy bary.
Birisi gyrmyzy, birisi gara,
Birisi mämişi, birisi sary.
Şu gün gapymyzdan geldi bir myhman,
Geleni bäri hem gözleri gülde.
Şol seredip otyr gözlerin gyrpman,
Göýäki diýersiň, bir suwsuz çölde
Bütin ömürboýy zar bolup güle,
Doldurýan ýalydy şonuň öwezin.
Myhmanym seredýär «Gijegözele»,
Myhmana seredýär «Gijegözelim».
Owadan gözlerin ertirden bäri
Aýryp bilmän otyr owadan pelden.
Goşgy goşmasa-da, tüýs şahyr borly –
Bir pursat sowaýsa gözlerin gülden,
Göýä güller göçüp ötäýtjek ýaly,
Bakýardy güllere gezek-gezegne.
Bakýardy «Nerkese», gyzyl «Piona»,
Bakýar «Georgine», «Gijegözelne».
Men güle-de aşyk. Güli söýýänleň
Özüne-de aşyk. Hem güle bakýan
Hem myhmana bakýan.
Güller hakynda
Bir ajaýyp pikir
Aýdar ol hökman.
Edil diýşim ýaly. Içdi-de çaýyn,
Sözledi gül hakda ajap bir beýdi –
«Beýdip munça ýeri zaýalap nätjek...
Pomidor ekäýseň bolmaýamy!..» diýdi.

Meniň gelnim
Gagauz şahyrynyň äheňinde
Meniň bir gelnim bar.
Şeýle bir gelin –
Beýle ajap gelin dünýäde ýokdur,
Şeýle bir naharlar bişirýär welin,
Kekre-de oň ýanda tagamlyrakdyr.
Aş bişirse – şerebedir şerebe.
Çapady bişirse – duran bir daşdyr.
Emma özi weli şeýle görmegeý.
Özümem ýaş weli,
Gelnimem ýaşdyr.
Unaş bişirende – belkesi hamyr,
Palaw bişirende – deň-ýary kesmek.
Çörek bişirende ýüzi gül-güldür,
Deň-ýarysy küldür,
Deň-ýary kesek.
Çişlik bişirende – deň ýary kömür,
Börek bişirende – öt ýaly ajy.
Emma ýüregi bar duran bir göwher,
Dilleri bar weli,
baldanam süýji.
Mundan öňki ömrüm biderek eken,
Indi üç ýyl bäri tukat günüm ýok,
Gaýgy, gussa hasrat diýilýän zatlaň
Adyn eşitsem-de, özün bilemok.
Şeýle bir bälçik ol,
bir söz diýdigi
Adam bary burlup,
Şol güler ýatar.

Üç ýyl bäri garnym gyzyl aç weli,
Şonda-da gaharym gelenok beter.
Ýeri, nädip oňa gaharym gelsin,
Ýüzüne gyňralyp bakan mahalym,
Bir bälçigin aýdyp goýberýär welin,
Şo bada güm bolup gidýär gaharym.
Onsoňam, diňe bir bälçikligi däl,
Dökülýär elinden şeýle bir dürler –
Çeken keşdesini gören adamlar
Başyn ýaýkap,
ýaýkap,
ýaýkap giderler.
Alçaklyk, bälçiklik, eli çeperlik
Gyzlar üçin juda gerekdir welin,
Jan eneler, käte gyzlaryňyza
Nahar bişirmänem öwredeweriň.
Aýaly bir hepdeläp çaga dogrulýan öýde bolanda äriniň
iberen salam haty
Gezip ýörkäm öýmüzde bilmändirin gadyryň.
Indi seniň gadyryň bilsem gerek ölýänçäm.
Tabak bilen saçagyň, çäýnek bilen kitiriň
Arasynda selpildäp, janym çykdy, Sonam jan.
Çagajyklaň ugrunda janserek men, janserek.
Bir elimde aşly jam, bir elimde boşan jam...
«Aýalymy öldüren ownuk iş bolsa gerek!»
Diýip, bir wagt bir çopan hak aýdypdyr, Sonam jan.

Birisine nan gerek, birisine suw gerek,
Bir ýanymdan Aýjan çekýär, bir ýanymdan Maýsam jan.
Wah, iýseler ne ýagşy! Geçimiz dek çümhörek!
Sen olary niçiksi iýdirýärdiň, Sonam jan?
«Giç gelýärsiň!» diýeňde, gaharlanan bolardym.
Bagyşlawer, öňüňde ojuk-bujuk günäm kän.
Ynha indi sag-aman gelseň bolýar şo ýerden,
Gazyk borun gaşyňda, wah, Sonam jan, Sonam jan.
Nahar berseň «suwuk» diýp, çaý äberseň «sowuk»
diýp,
Azar ýamanyn berip, igenerdim ýadýançam.
Indi ynha çaý ýerne beräý gel-de suw guýup,
Nan ýerne-de kesek ber, demim çykmaz, Sonam jan.
Saňa her gün daň bilen salam bermeli eken.
Onda-da ýöne salam däl, barypýatan «Salam jan...»
Ynha indi şol salamlaň başlandygy şu günden
Salam! Salam!..
Dowamyny
Soň görersiň Sonam jan!..
Ahat bilen Muhat
– Başdaşym Aýjemalym
Şeýle bir owadandy.
«Sen owadan däl!» diýip,
Alyp gitdi goşuny.
Ikinjim Akjemalym
Çalasowat, nadandy,
Çatyp bilmän geçirdi
Iki sözüň başyny...

Üçünjim Güljemalym
Baryp-ýatan tekepbir,
Iki agyz geplesem
Çytyp otyr gaşyny.
Ber maňa bir maslahat,
Indi nädeýin, Ahat?
– Başdaşyň Aýjemalyň
Şeýle bir görmegeýdi,
Gije-gündiz gabanyp,
Oýun saldyň başyna.
Ikinjiň Akjemalyň
Şeýle bir ýönekeýdi,
Sen ony akmak saýyp,
Öňne atdyň goşuny.
Üçünjiň Güljemalyň
Tekepbir däl, akylly,
Her samsyk gep aýdaňda,
Düýrükdirýär gaşyny.
Menden saňa maslahat:
Azyrak ýaňra, Muhat!
Köçämizde
Köçämizde iki çaga uruşdy:
Ylgap çykdy her gapydan bir aýal.
Gök gapydan orta boýly Ogulşat,
Ak gapydan uzyn boýly Aýjemal.
«Seniň maňkalyňa urdurmak üçin
Ýolda ýatan düýbi gopan taňka ýok!»
Gök gapyly goýar ýerde goýmady,
O goýmasa ak gapylam goýanok.

Ogulşadyň eli durşuna hamyr,
Aýjemalyň eli durşuna palçyk.
Aýdymlarda wasp etmeli gelinler
Şeýdişip dursalar erbedem boljak.
«Çagaň şol agaçdan bärik geçmesin!»
«Şol kesekden bärik geçmesin seňkem!»
Ýuwaş-ýuwaş köşeşmegiň deregne,
Gelinleň dawasy bekeşdi kem-kem.
Gelinleň ikisem at ýaly gelin –
Billeri bir gysym, gözleri goçak:
Eger ýolda-yzda duşaýsaň dagy,
Gaňrylyp-gaňrylyp bakasyň geljek.
Men nädip olara akyl bereýin?
Ömrüm boýy edip şolaryň waspyn,
Iň gowy goşgymy, gowy aýdymmy
Şeýle gelinleriň ýüzünden tapdym.
Emma häzir weli giden bir gopgun:
Öz-özüň utanyp, bakýarsyň aşak.
Ak goşaryn galgadyp dur Aýjemal,
Gara saçyn hüžžerdip dur Ogulşat.
Çagajyklar eýýäm ýaraşypdyrlar.
Ejeleri bolsa hum ýaly çişip,
Şol gygyrşyp durlar,
gygyrşyp durlar.
Onýança şarkyldap açyldy işik.
Şarkyldap açyldy ýene bir işik.
Çykdy her gapydan epeý bir kişi:
Ak gapydan buýra saçly Akmyrat,
Gök gapydan gara murtly Gulkişi.

Her haýsy özüniň aýalyn gollap,
Akmyrat topuldy saçyny sallap,
Gulkişi topuldy murtuny sallap...
Ine şeýdip iki gelin dört boldy!
Toba-essagpyrulla!
Öz toýumdan ähli toýlara degişli reportaž
Bir görseň – erteki, bir görseň matal:
Ogluňa murt çykyp, bitendir sakal.
Sähedin alarsyň, toýun bellärsiň.
Şo günden başlanar:
«Äkel! Äkel! Äkel!..»
Toýuň serenjamyn edýänçäň tükel,
Dört eliň bolmasa, ýetişmez iki el.
Keýwanyň daň bilen oýadar ýene:
– Jir ýagdan çykypdyr.
Dikel! Jir äkel!
– O niçiksi jirmiş?
– Düwünçeklik jir.
Güllüje matadyr... büjür, büjür, büjür.
Wah, büjür-büjüriň bar bolsun seniň,
Büjür-büjür däl ol,
Ejir eken, ejir!
Ertirden agşama ýekänme-ýekän,
Sökersiň paýtagty dükanma-dükan.
– Agam, büjür-büjür jir gerek maňa!
– Jirem ýok, büjürem...
– Wah, nirde barkan?

Ylgarsyň. Selpärsiň. Tapmarsyň derek.
Teý-ahyr bir dostuň ýetirer kömek.
Jiriň nämedigin bilmekçi bolsaň,
Şeýdip mahal-mahal
Toý tutmak gerek.
Ak jirden tümmekläp giden eýwany,
Diýersiň hekgerip: «Nätdi keýwany?!
– Ýene segsen çäýnek, ýüz tabak gerek!
– A-haw, aç öldürdiň,
Uzat çaý-nany!
Çig suw bilen ýuwdup bir döwüm çörek,
Bir dükana ýetip, çekersiň aýak.
– Näme gerek, agam?
– Maňa-ha, uýam,
Segsen çäýnek bilen
Ýüz tabak gerek.
Ýüzüňe aňkarar eýjejik gelin.
Dodakdan çykarar pökgüje dilin.
– Agam jan,
nireden,
gökden düşdüňmi?..
Jygyllyk tarapa uzadar elin.
Ertesi ýüz tabak, segsenem çäýnek
Gapyňda düzüler misli bir kenek.
Gap-gajyň mesgenin öwrenmek üçin
Şeýdip aram-aram
Toý tutmak gerek.
Toýuň serişdesi düzeler kem-kem.
Geriler çadyrlar, bellener hekem.

Ertir şol hekemleň iň ýagşysynda
Saçakbaz daýzalar
Maýa dek çöker –
Düwüler düwünçek. Dolanar saçak,
Käbiri owunjak. Käbiri goçak...
(Uzak gürlejek däl düwünçek hakda,
Ol hakda bir şygry ýörite ýazjak).
Toýa üç gün galar. Bişirler çörek.
Çörek diýen zada gerekdir kömek.
«Goňşy – kyýamat gün gerek! – diýlipdir.
Wah, üýşüň, goňşular,
Siz şu gün gerek!
Dykylar haltalar, ýugrular hamyr,
Ejiz bolsaň – hamyr
omzuňy omyr.
Emma her birisi at dek gelinler
Hamyry görende jylawyn gemir.
Biri elguş bolup
Hamyry kerter,
Biri torguş bolup
Dikeçlär, dürter.
(Çyn erkek kişiler bulary görse –
Hem dözmez,
hemem buýsanjy artar),
Kyrk gradus bolsa howlynyň daşy,
Segsendenem geçer tamdyryň başy.
Emma tamdyrdanam gyzgyn ýürekler
Hüjüme geçerler gyzgyna garşy.
00
Ýalyna çawlanar mermer dek bilek,
Repideden geçer ýüz tamdyr çörek.
Gelinleň kimdigin tanamak üçin
Şeýdip käte-käte
Toý tutmak gerek.
«Nahar taýýar!» diýip, gygyrar aşpez
Aşpez gygyrdymy – gutarar boş söz.
Hemmeleň maksady hyzmat etmekdir,
Gep-gybat
hiç kesiň ýadyna düşmez.
Bir elde tabakdyr, bir elde petir –
Goňşular gününi hyzmatda ötir.
Çadyryň ýanynda
öz daýzaň weli
Zülpün tüýkülikläp,
sülmürär otyr.
Sülmürärçe bardyr: duran bir melek.
Towlanyp, näz satar hyzmata derek.
Daýzalaň näzini öwrenmek üçin,
Şeýdip ýygjam-ýygjam
Toý tutmak gerek.
Gün giçlär. Gyzyşar komsomol toýy.
Arzuwlar aýdylar goýydan-goýy.
Kelle gyzdygyça – şowhun köpeler.
Toýdur. Çakyn bilseň – şowhunam gowy!
Hiç kim şowhunyňdan gözlemez telek.
(Has şowhunly ýere – aýlaýgyn çäýnek!)
Resmiligi az-kem unutmak üçin
Şeýdip mahal-mahal.
Toý tutmak gerek.
0
Arzuwa goşulyp Nurýagdy Tokga,
Pyragydan başlar gözellik hakda.
Iki ýüz ýyl ozal söýülen Meňli
Ýene uz ýörişläp mele toprakda,
Golun dişläp geçer ýene bir gezek.
Beý diýmek – gözellik bakydyr diýmek,
Gözellik waspyny ýetirmek üçin
Şeýdip ýygy-ýygy toý tutmak gerek.
...Daň atar. Täzeden başlanar toýuň.
Gelniňe baş salyp, gurarlar oýun.
Şo günden adyňa «Gaýyn» dakarlar,
Hem alarsyň,
hemem almarsyň boýun.
Toba!
Şunça ýaşda misli bir bäbek,
Hem gülüp, hem aglap, tarsyldar ýürek.
Täze ada endik etmeklik üçin
Ýene näçe gezek
Toý tutmak gerek?!
Sona gelin, gara gelin, ýaşlyk, garrylyk we bir tomluk
hakynda
Goşgy
Şu gün gabat geldim kursdaşym Sona.
Diýdim: «Tüweleme, ýarsmansyň sen-ä.
Gurşunly kenekmi, kenekli gurşun –
Aý, garaz, henizem şol öňki durşuň...»
Derrew saçlaryna ýetirip elin,
«Çalardyk-la!» diýip, ýylgyrdy gelin.
0
Men diýdim: «Saçlaryn çalarany çyn:
Demirden altyna dönüpdir saçyň.
Haýsysy gymmatly: altynmy, demir?
Zer barka
demiri küýsärmi ömür!»
Gelin jak-jak güldi. Çykmady garşy.
Diýdi: «Tüweleme, özüňem ýagşy.
Aýlar, ýyllar
oýun etse-de gödek,
Tüweleme, wagta atypsyň badak.
Durkuňam, erkiňem, görküňem öňkiň.
Ýüregiňem öňkiň: dag ýarýar gülkiň.
Şeýle gülküleri öndürýän ýürek,
Entek-entekler-ä hars açsa gerek!»
Bu sözleň deň-ýary bolsa-da galat,
Galat
gapyrgama bekledi ganat.
Galadyň gudratyn görmändim ozal.
(Diýmek, jaý ýerinde galadam gözel!)
Men bürgüde döndüm, gelin hem – gumra.
Men ilerik uçdum, gelin hem – gaýra.
Öňkime on esse eseldi keýpim.
Kimiň ýanna barsam –
üstündi gepim.
...Ertesi sataşdy başga bir aýal.
(Senemmi, Çemenmi – adyn aýtjak däl)
Gara gaş, gara zülp, gara ýüz zenan. Diýdi:
«Aman, aman, eý nurbat-aman,
Özüde her nije diýseň-de jahyl,
Garrapsyň, garrapsyň, garrapsyň, şahyr
Tasdanam geçipdim
kimdigiň duýman.
0
Birden gözleriňden edäýdim güman.
Ýogsa dagy ýokdy tanajak miltim.
Onsoňam... sendigňi burnuňdan bildim.
Näçe üýtgese-de maňlaýy, garny,
Üýtgemejek eken adamyň burny!»
Şo gün keselhana eltildim derrew.
Wraçlar ýygnandy. Başlandy derňew.
Dogrusyn aýdypdyr ol gara zenan.
Dermanyň yzyndan berdiler derman.
Emma dermanlardan ýetmedi kömek.
Diýdim: «Dünýä bilen hoşlaşsam gerek!
Dünýäden doýmadym, dermandan doýdum.
Wah, entek-entekler aýtjakdym aýdym.
Ol hem şeýle weli... otuz ýyl bäri
Heniz tomlugyň-da çykanok biri.
Elli kitapçam bar – hersi bir çelpek.
Emma bir saçaga üýşenok entek.
Neşirýat plana goşmanka tomy,
Şeýdip
gözüň açyp ötäýtmek bormy?»
Onýança-da birden kakyldy işik.
Ähli deň-duşlarym girdiler üýşüp.
Gapydan girmänkä herreldi maňa:
Iň öňünde bolsa kursdaşym Sona.
«Ýeri şahyr nire! Bu ýerler nire!
Sende dert ýok. Hany gülberiň süýre!
Derrew penjegiň geý, haladyň çykar.
Ysgyny ýok bolsa, kömekleş Şeker!
Bu ýerde işi ýok tut ýaly kişiň,
Bu jaý sagatlar däl, syrkawlar üçin!..»
Geçdiler daşyma. Zyňyldy halat.
Wraça diýdiler: «Biz muňa belet.
Munda ne-hä dert bar,
ne-de bir dümew!..»
0
Dogrudanam şeýle!
Sagaldym derrew!
Tutdular golumdan. Basdylar «Wolga».
Yzymdan bir topar gollar galgaýa.
«Bu niçiksi adam? Bu niçik kesel?»
Geldi gulagyma bir topar sesler:
«Edil ýap-ýaňy hem agyrdy haly.
Birden uçdy gitdi garasar ýaly!»
...Şeýtdi-de bir demde gutardy waka.
Agşam çagajyklam gowuşdy kaka.
Menem stoluma gowuşdym ýene.
Tomlugym taýýarlap otyryn ine.
Ýene sataşýança şol gara zenan.
Men gurgun,
Men juwan,
Men esen-aman...
Ýubileý degişmeleri
Berdi Kerbabaýewe
Nikolaý patyşaň buýrugy bilen
Dörände Murgapda Hindiguş bendi,
Tejen derýasynyň bir kenarynda
Äleme inipdir
Kiçijik Berdi.
Ynha indi bolsa ullakan Berdi.
Seretdigiňçe-de ullakan ýaly.
Şuň ýaly ullakan bolmaklyk üçin
Geçmeli boldy, ol ullakan ýoly.
0
Ynha otyr garşymyzda lowurdap,
Başy ak seçekli
Ullakan haly.
Birden döremeýär ullakan haly.
Onuň döremegne kän zähmet gerek.
Egirmeli, ýüwürmeli, çitmeli,
Soň darak yzyndan urmaly darak.
Haly şeýdip uly bolup gitmeli,
Kämilligiň ýoly agyrdyr, agyr.
Ony kämillige ýetiräýýänçäň
Deňiz ýaly sabyr gerekdir, sabyr.
Çitim wagtam,
Darak urulýan wagtam
Käbir ýalňyşlyklaň bolmagy mümkin.
Ýöne weli haly diýmek halydyr,
Keçe bolmak aňsat, haly bolmak kyn.
Ynha! Bu gün hemmeleriň gözleri
Şol ullakan, şol ajaýyp halyda.
Gelin-gyzlaň gözi ajap halyda,
Berdi aganyň gözi ajap hallyda.
Berdi mollaň gözi gelin-gyzlarda,
Gelin-gyzlaň gözi Berdi mollada.
Diýmek, haly haly bolan wagtynda
Özüne aňk etjek 0 salda-da.
Ýylgyrsaňam-a ýylgyrýaň weli,
Gabanaýma birden, Merýem gelneje.
Emma gabansaňam, gabanmasaňam
Şu oturan ýigdiň bolşy şeýleje.
0
Ol özüni halka mäkäm söýdürdi,
Türkmeniň adyna getirdi buýsanç.
Köpetdagy ýaly buýsanjyň ýanda,
Ýeri, nämejikmiş top ýaljak gabanç.
Haýsy ülkä, haýsy mekana barsak,
(Bu biziň lap edip aýtdygymyz däl)
Ilki «Berdi aga gurgunmy?» diýlip,
Şondan soň başlanýar başga söz-sowal.
...Ýene-de kyrk ýyldan, elli ýyldan soň
Haýsydyr bir ýurda gidilse seýle,
«Berdi aga, sag-gurgunmy?» diýlende,
Soragyň jogaby berilsin şeýle:
«Berdi aga gurgun!
Berdi aga mes!..»
Ös sen, goja çynar,
Ös sen, ýene ös!
*Goşgy gysgaldylyp alyndy.
Beki Seýtäkowa
Roman yzyndan täze roman,
Hekaýa yzyndan täze hekaýa...
Iller iki ýylda bir powest ýazsa,
Sen her haýsyn ýetireňok iki aýa.
Şonda-da eliňden çykan keşdeler
Gyzlary hem haýran edýär, Beki aga.
F. Engelsiň -nji jaýyndan
Senden pata alyp çykan setirler,
Uzaldyp goýberseň, Ýeriň daşyna
Bir gezek däl, on bäş gezek ýeterler.
0
Berdi aga Ýuriý Gagarin bolup
Açan bolsa kyssamyzyň kosmosyn,
Senem, ynha, German Titowa meňzäp,
Has ýagtyltdyň şol kosmosyň kyssasyn.
Bu gün, ynha, müňläp-müňläp okyjy
Alkyşlaýar kosmonawtlaň ikisin –
Alkyşlaýar öz agaýy Berdisin,
Alkyşlaýar öz agaýy Bekisin.
Ýene täze kosmonawtlar köpelip,
Ýene-de açylar has täze ýerler,
Şonda-da nesiller size baş egip:
«Iň ilkinji kosmonawtlar!» diýerler.
Aman Kekilowa
Asman diýseň
ýyldyz düşýär ýadyňa,
Ýyldyz diýseň,
asman düşýär ýadyňa.
Aman diýseň,
Söýgi düşýar ýadyňa,
Söýgi diýseň,
Aman düşýär ýadyňa.
Söýgi hakda kim ýazmady?
Gara ýazdy, Pomma ýazdy,
Çary ýazdy, bary ýazdy,
Menem ýazdym... hemme ýazdy.
Hemmejämiz nije ýyldyr,
Söýgi, söýgi diýip ýörüs.
Senem söýgä köýýäň weli,
Bizem sençe köýüp ýörüs.
0
Ýöne weli, hemmämizden beterräk
Söýgi sözi ýakyn Seniň adyňa.
Aman diýseň, söýgi düşýär ýadyňa,
Söýgi diýseň, Aman düşýär ýadyňa.
Gazetde-de žurnalda-da,
Efirde-de, kitapda-da,
Ekzamende, leksiýada-da,
Gürrüňde-de, dokladda-da
Söýgi sözi elmydama
Tirkeşip ýör Seniň bilen...
«Bahylçylyk etme!» diýip,
Tersleşäýme meniň bilen.
Hemmelere ýoldaş bolsun
Şunuň ýaly bahylçylyk!
Hemmelere ýoldaş bolsun
Elli ýaşyň kenarynda
Seňki ýaly jahylçylyk!
Arzuw edýän bu gün Saňa
Ýene-de bir şonça ýaşy,
Ýene-de bir şonça ýaşy,
Ýene-de bir şonça ýaşy!
Iki ýüz ýaş arzuw edýän!
Aý, näm etjek munça ýaşy?!
Arzuwyň hem çeni ýagşy,
Nebsimizi şaglatmalyň!
Tebigatyň kanunynam
Bir azajyk hormatlalyň!
Ýene-de bir elli ýaş-a
Gaňyryp hem alsa bolar.
0
Men-ä kän bir dawaçam däl,
Kyrk dokuzam bolsa bolar.
Emma ondan soňkusyny
Aman aga, özüň agtar.
Özüň şahyr, özüň alym,
Özüň wraç, özüň doktor...
Pomma Nurberdiýewe
«Nurberdiniň ogly boldy,
Buşluk, buşluk!» diýlen güni,
Pişme, çelpek deregine
Tötek nanyň iýlen güni,
Köne dona gundaglandy
Bir garaja, tokar çaga.
Ady Popuş, özi popuş,
Ýeri Akýap, Sakarçäge...
Ondan bäri alty ýüz aý
Geçip gitdi yz-yzyna.
Pomma bu gün aýna garap,
Eli bilen saçyn darap,
Şeýle diýýär öz-özüne:
«Ahow, Pomma, elli ýaşda
Saçyň edil kömür ýaly,
Barmaklaryň, goşarlaryň
Suw berilen demir ýaly!»
Bu nämäniň hekaýaty,
Bu nämäniň alamaty?
Kimden aldyň, nirden tapdyň
Garratmaýan keramaty?
0
...Ýigrimi bäş ýyl dogan bolduň
Öz halypaň «Tokmak» bilen,
Söweş etdiň şere garşy.
Tumşugyna kakmak bilen.
Dostuň üçin ýag bilen süýt,
Duşman üçin bomba bolduň,
Indem şeýdip ýuwaş-ýuwaş
Elli ýaşly Pomma bolduň.
«Hanha gelýä Pomma!» diýseň,
Garşylajak köp tapylar.
Gapdalyňda Pomma bolsa,
Meýlisiňde gep tapylar.
Bu hormaty, bu şöhraty,
Bu söýgini gazanmaga
Çärýek asyr zähmet çekdiň,
Jahylýürek şahyr aga.
«Aga» sözün gaty görüp,
Aşak bakyp, dymma, şahyr,
Aga bolmak hemme kişä
Nesip etsin, Pomma şahyr!
Mämmet Seýidowa
Bu niçiksi, bu niçiksi şahyr dost –
Ýap-ýaňy hem ikimiz
Bolup goşa Tahyr, dost,
Medeni-seýil baglarda
Söýerdik Zöhreleri.
Indi bu gün «Söýýän!» diýsek bir agyz –
Ýaryljak zähreleri,

Bu niçiksi, bu niçiksi, şahyr dost –
Ýap-ýaňy hem ikimize
Diýseler «Ýaş şahyr», dost,
«Heý bir dynmak barmyka
Ýaş şahyr diýen sözden?»
Diýip, ýaş şahyr diýýäne
Gargardyk içimizden.
Gargyşymyz kabul boldy, şahyr dost.
«Ýaş şahyr» diýen sözden
Dyndyk indi ahyr, dost.
Indi otuz-kyrk ýaşla-da
Gabat gelen badyňa,
«Aga» sözün familiýa dek
Ýelmeýärler adyňa.
Bu niçiksi, bu niçiksi, eziz dost,
Bu familiýa ýokuş degýär heniz, dost.
Ýaňy Seň toýuňa ýetip gelýärkäm
Gabat geldi edebiýatçy Nergiz, dost.
«Mämmet agaň toýuna
Barýarmyň pylan aga?»
Diýip, ýüzüme bakdy.
Söz tapmadym jogaba.
Bu gyzlaryň, bu gelinleň
Diljagazyn goýan sen!
«Pylan aga!» diýende
«Pylan eje!» diýäýseň –
Ýatdan çykmajak sapak
Boljak weli indikä,
Onam diýip bolanok,
Ol – otuz, sen – ellikäň...

Aý, bu zatlar oýundyr-la, Mämmet dost.
Bu gün bize başga bir zat gymmat, dost.
Çüfläp-çüfläp demiň salan setirleň
Goşup Seniň hormatyňa hormat, dost,
Goja Ýeriň üstünde
Hüwdülesin gojaltman,
Uly ýeriň üstünde
Goý, gorasyn kiçeltmän!
Bu zatlara düşünýänsiň gowy sen,
Ýadyňa sal goja Müslimowy sen.
Saňa goja Şiralynyň ýaşyny
Eçilsin goja Zemin!
Maňa-da ýary besdir...
Omyn!
Be-eý!
Ynha bir mele, gelin, gözleri çanak ýaly,
Gabagy gaýmak ýaly, syraty baýdak ýaly.
Gün ýerinde durmaýar, Aý ýerinde durmaýar.
Aý geçýär, ýyllar geçýär, mele gelin garraýar.
Şeýle gelinleň biri geçip barýar köçeden...
Düýnem «Jeren gyzdyň» sen, bu gün «Jeren eje» sen.
Düýnem «A-ýu, jigidim», indi «A-ýu, ýaşuly!»
...Klasdaş jan, biz şeýdip
Taşlaýarsmy ýaşlygy?!

VIII
ŞAHYRYŇ ARHIWINDEN
***
Birisi eý diýer, biri beý diýer,
Meger, halas dälsiň az-küş günäden.
(Kim ak jüýje bolup,
şol aklygyna
Ötüp gitdikä bu ýagty dünýäden?)
***
Ähli gözel zatlar – hemişe beýik,
Ähli beýik zatlar – hemişe gözel.
Gözellik gatyşyp beýiklik bilen
Ýer ýüzünde adam döräpdir ozal.
Ähli sada zatlar – hemişe beýik,
Ähli beýik zatlar – hemişe sada.
Sadalyk gatyşyp beýiklik bilen
Genileri döredipdir dünýäde.

Ýaş
(M. Lukoninden)
Uzakdan-a
oňat görýän.
Ýakyndanam
erbet görýän.
Ne jyn urdy gözlerime?
Nämekä bu ezýet berýän?
Golaýymda zat göremok –
Durşy bilen ümür, duman.
Bu nä boluş! Aklym haýran!
Görünse-de uzak asman,
Aýagymyň astyndaky
Ýer görnenok, aman, aman!
Uzakdan-a oňat görýän,
Ýakyndanam erbet görýän.
Nä jyn urdy gözlerime?
Nämekä bu ezýet berýän?
Uzakdan-a oňat görseň,
Golaýdanam erbet görseň,
Gapdalyňda duranlary
Görmän, ötüp gidiberseň –
Ulalypdyr diýmezlermi?
Diýjekleri juda hakdyr.
Beterräginem diýerler,
Ilçilikdir, ýol uzakdyr.

Hany äýnek diýýäňizmi?
Äýnegiňem kömegi ýok.
Aňyrsynda göz bolmasa,
Äýnegiň özi görenok.
Golaýdan-a erbet görýän!
Uzakdanam – barha ýagşy!
Toba, toba, bir belanyň
Üstünden barmasam ýagşy.
Hoşlaşyk degişmesi
Tejen etrapynyň Maşat obasynda
ýazylan goşgy
Öz ady Bäşimdir, kakasy Pürli,
Kolhozyň serdary Bäşim Pürlüdir.
Maşadyň köwünden Göksüýrä çenli,
Goluny uzadan Bäşim Pürlüdir,
Bäş ýyl ozal ak mekdepde «Mollady»,
Partiýamyz sylap işe ýollady.
Kolhoz ony, ol kolhozy goldady,
Halk ynamyn ödän Bäşim Pürlüdir.
Toý güni ortada güler oturar,
Ýas güni tabydyň öňün göterer,
Begenseň, gynansaň kömek ýetirer,
Il derdine derman Bäşim Pürlüdir.
Bir ýany kanaldyr, bir ýany ötük,
Şu ortaň meýdannyň hasyly ýetik,
Bir görseň alçakdyr, bir görseň tutuk,
Ikisinem oňarýan Bäşim Pürlüdir.

Salyh – işe ussat orunbasardyr,
Ýuwaşrak hem bolsa, işde ýeserdir,
Ertir gapymyzda maşyn keserder,
Çünki halypasy Bäşim Pürlüdir.
Kolhozyň partorgy Abadyr Aba,
Beletdir gowaça, beletdir suwa,
Partorgyň ýüzüne seretmän şowa,
Agzybir işleýän Bäşim Pürlüdir.
Tanamaýan barmy Gurbansoltany,
Zähmetiň merdany, pagtaň soltany,
Taryplar zarpçyny, söýmez ýaltany,
Görelde görkezýän Bäşim Pürlüdir.
«Başinji» brigadir Repbim Pirlidir,
Ýüregi açykdyr, goly zorludyr,
Emma ýalta bolsaň, dili şorludyr,
Ony hem öwredýän Bäşim Pürlüdir.
Pagtasy dek akdyr gözüniň içi,
«Ahallydan» doly gawunnyň içi,
Göwni açyklaryň agarmaz saçy,
Hemmesin öwredýän Bäşim Pürlüdir.
Uniwersal ýigit Pürliýew Ata,
Pagtasy bitipdir, basdyrmaz ota,
Zähmet bilen eýe bolýar hormata,
Belki hem agasy Bäşim Pürlüdir.
Unutmaryn söwer dostum Hydyry,
Il içinde köpdür onuň gadyry,
Içmeýän adama etmez hödüri,
«Ştraf» içirýän Bäşim Pürlüdir.

Muhammet aga-da bereliň gezek,
Dükanynda köpdür çilimdir arak,
«Çörek tapýan üçin arak hem gerek»,
Diýip buýruk berýän Bäşim Pürlüdir.
Eziz dostum Nurýagdynyň ogludyr,
Ady Atabaýdyr, murty towludyr,
Dommarak bolsa-da, işi şowludyr,
Onuň hem «mollasy» Bäşim Pürlüdir.
Nurmuhammet Ýaýly ökdedir hata,
Ökdedir hasaba, ökdedir çota,
Sähetli aga-da galsa gaýrata,
«Sag bolun» ýetirýän Bäşim Pürlüdir.
Atasy Çaryýar, Bäşim öz ady,
Traktoryň piri, pagtaň ussady,
Münýäni «IŽ» motor, ýokdur kem zady,
Çünki oň atdaşy Bäşim Pürlüdir.
Ýokdur onuň sogan ýaly sellesi,
Käbir «mollaň» papaklydyr kellesi,
Dünýä sygmaz puly bilen gallasy,
Köneje kärdeşi Bäşim Pürlüdir.
Meret dostum gassaplygyn haklapdyr,
Otuz günde sekiz çebşi kaklapdyr,
Myhmanyny kebap bilen ekläpdir,
Çünki aýdyp giden Bäşim Pürlüdir.
Poçtalýonam Sähetmyrat bagşydyr,
Şu gün agşam hezil berse ýagşydyr,
Alçaklygy enesinden dogşudyr,
«Ýuwaşrak bol» diýýän Bäşim Pürlüdir.

Samolýotdyr Kakabaýyň motory,
Näçe sürseň, ýokdur onuň ýatary,
Asla bolmaz harazynyň ýatary,
Çünki naçalnigi Bäşim Pürlüdir.
Gulaklary görünýändir şäherden,
Pasyrdadyp gazet getir säherden,
Garaja dost, iý bakaly nahardan,
Çebişiň bol ýeri Bäşim Pürlüdir.
Ýene bir şepämdir Öräýew Anna,
Bir eli suwdadyr, bir eli nanda,
Gaýrat et gaýdarys ir sagat onda,
Aýdaryn, başlygyň Bäşim Pürlüdir.
Sähetlidir şofýorlaryň seresi,
Tylladandyr lökgesiniň çyrasy,
Çatmaň ýanda az göründi garasy,
Çünki hojaýyny Bäşim Pürlüdir.
Çaly Gandym gawunlaryň «çopany»,
Zor sakçydyr Repbimiň tapany,
Kümäň ýanna guraýdygyň gapany,
Jezasyny berjek Bäşim Pürlüdir.
Meniň bir dostum bar Ketdedir Ketde,
Toý bilen meýlisde durmaz ol çetde,
Durmasa durmasyn, gelýändir hötde,
Çünki onuň dosty Bäşim Pürlüdir.
Gaýtmakçy men, rugsat beriň Kerime,
Müň gün salam duzun iýen ýerime,
Sözden dänmen ot bassalar derime,
Her kimiň pikiri dürli-dürlüdir,
Pikiriň ýaz diýýän Bäşim Pürlüdir.

Hudaýberdi Diwangulyýewe
Kerim şahyryň -nji ýylyň -nji martynda «Ýaş
Kommunist» gazetiniň redaksiýasyna gezelenje
gelende gazetiň redaktory Hudaýberdi
Diwangulyýewiň kabinetinde bir gyzyň suratyna
seredip ýüzüniň ugruna ýazan degişme bentleri.
Surata seredip...

Beýle jellat gözi görmändim men-ä:
Her gözüň içinde – giden bir dünýä.
Birisinde – uçmah, birinde – dowzah,
Entek ýaş ýigitsiň – uçmah al sen-ä.
Menem şol dowzaha özümi urjak
Gijesi-gündizi gazanyp günä!..

Lenin adyn sena edip diline,
Täze biledini alyp eline,
Bu periniň bolup durşuna seret;
Janym gurban Ogulnäzik geline...

Bedeniň, mermerden ýasalan ýalak.
Dodaklaryň pisse, gözleriň – çanak.
Saňa aşyk boldy köp redaktor –
Ýok, ýok, köp däl, köp däl, ikije sanak!
Ýok, ýeke! Ýeke!
Olam – men! Kerim!
0

Bu mandatyň içinde näçe-näçe Ýeňiş bar.
Näçe-näçe sapak bar.
Näçe-näçe mekdep bar!
Bu gözleriň içinde
Näçe Güneş bar.
Näçe-näçe zehin bar,
Näçe-näçe edep bar!
Otkrytkalardaky goşgulardan
Aýtäje -njy Täze ýyl gutlagy
Duşman üçin awy bol,
Dostuň üçin süýji bol.
Ýene-de bir ýüz ýyllap
Söwer ýaryň güýji bol.
Bu dünýäniň ýüzünden ötäýseň-de bir mahal,
Baky nur saçar ýaly
Aý ýüzüniň täji bol!
Dünýägözele
Ýetip gelen Täze ýylyň
Gutly bolsun läle gözel.
Boýuň bilen batyp gal sen
Bagt diýilýän köle, gözel.
Gara gyşyň gradusy
Ýetende-de nola gözel,
Seň mähriňden 000 gradus
Gyzgyn ýeter ile, gözel.
Ýöne weli mähriň bilen
Ýandyraýma, läle gözel.

Bu gutlagym ýigrimi ýyl
Gijä galdy, Dünýägözel.
Günler, aýlar, ýyllar ötüp,
Garrap barýar dünýä, gözel.
Meniň üçin diňe bir Sen
Öwrülmediň könä, gözel.
Bir mahalky labyrdan ot
Ýetip onki syna, gözel,
Ýüregime azap berýär
Dünýägözel,
Dünýägözel!
Gözel gyz Bibisara!
(Garagalpak gyzy)
Bir şahada biten goşa nar gördüm,
Bir dutarda biten goşa tar gördüm.
Wah, olaryň dogulşyny giç gördüm,
Wah, özümiň dogulşymy ir gördüm!
Şol gyzlara özün söýdürip biljek
Ýigitleri
bar ýigitden zor gördüm!
***
Täze ýylda täze bagt
Täze şatlyk – gülki bolsun.
Ak gar ýaly päk ýüregiň
Ýene öňki ýylky bolsun!

Duşmanjyklaň, bahyljyklaň
Tüsse berlen tilki bolsun.
Al-asmandan müň bagt inse –
Deň ýarysy seňki bolsun,
Ýekejesi meňki bolsun.
Hemme zatlar täze bolsun,
Diňe Läle öňki bolsun!
Ýaraşar
Jahanlar içinde gördüm bir Jahan,
Gözi-gaşy gabagyna ýaraşar.
Ol Jahança bolup bilmez her Jahan,
Aýdan sözi dodagyna ýaraşar.
Il içinde Jahan, Maral, Jeren kän,
«Men gyz!» diýip, gomp-gomp edip ýören kän.
Şahyryny görmedik kän, gören kän,
Müňden biri meň şygryma ýaraşar.
Äleme inişi, ýaraýşy gözel,
Ýöreýşi, oturşy, turuşy gözel.
Ýylgyrşy, edebi, gep urşy gözel,
Dymyşy-da dodagyna ýaraşar.
Şahyryny taşlap, gitdi ol uzak.
Üç ýylda görmedim ýekeje gezek.
Megerem, bir ýigit gurandyr duzak.
Iň mert ýigit beýle gyza ýaraşar.
Şonuň gujagynda uklajak gerçek
«Armanym bar!» diýse, tumşugna berjek.
Ýazdan doly, nurdan doly bu gujak
Goç ýigidiň ýassygyna ýaraşar.

Dodaklary täze süýdüň gaýmagy,
Ýumry göwsi – boz jereniň owlagy.
Göwresine ýaraşyp dur köýnegi,
Göwresi-de köýnegine ýaraşar.
Hudaý iş edinip bir işsiz güni,
Bir bagtlyň bagtyna ýasandyr ony.
Ýykaýsa ol şeýle gyzyň göwnüni,
Adam däl-de, maýmynlyga ýaraşar.
Ekiz taýyň ýaly bar gyza duşup,
Gaňňalyň oýunda bolupdym aşyk.
Eý taňrym, bor eken beýle meňzeşlik!
Bu meňzeşlik ýüregime dalaşar.
Taňrym ony bahar-ýazyň paslynda
Gül suwundan ýasapmyka aslynda?
Bir ys gelýär ak alkymyň astyndan,
Hassa bolsaň müň derdiňe ýaraşar.
Dünýäniň ýüzünde ýene bir ene
Beýle gyzy dogrup bilermi ýene?
Eý, taňrym, sözüme jogap bersene,
Jogap bermek gudratyňa ýaraşar.
Baýdak dek boýuna bolup sadaga,
Her sözlän sözüne bolup sadaga,
Gursagyny mäkäm bassaň gursaga,
Gürsüldisi gursagyňa ýaraşar.
Ýöne arman giç doglupdyr azajyk.
Men ýigitkäm, ol kiçijik çagajyk.
Wah, irräjik doglan bolsa azajyk,
Onuň ömri meň ömrüme ýaraşar.

Zyýany ýok, ýaşa uzak, uzak, uzak!
Maňa diňe seniň saglygyň gerek.
Alnyň açyk bolsun, eý göwher ýürek,
Bu ak patam ak alnyňa ýaraşar.
*Şu goşgynyň başga-da warianty bar – G.D.
***
Üç aý boldy simfoniýany diňlänim,
Ýüregimde saz owazy öçdi, gyz.
Jüp aý boldy didaryňy görmänim,
Bägül keşbiň gözlerimden öçdi, gyz.
Üç aý diýmek – ynsan üçin bir pasyl,
Onça wagtda çärýek ýaşýar bir nesil.
Bagryň ýakýan «Aga» diýlen bedasyl
Barmy, ýokmy, ýa bir ýere geçdi, gyz?
Ýok, sen sowulmaly ýazlardan dälsiň,
Biderek simfonik sazlardan dälsiň.
Bu yklymda görlen gyzlardan dälsiň,
Bagryň ogşap sabyr-karar gaçdy, gyz.
Onuň ýaly bagyr dünýäde seýrek,
Ony diňlemegi başarmak gerek!
Bagryň gapdalyndan ak guş dek ýürek,
Meň ýüregme güsür-güsür uçdy, gyz.
Bedeniň, öýkeniň, ýüregiň göwher,
Älemgoşar kimin bäş dürli öwser.
Içiň-daşyň göýä klassyk eser,
Sen barkaň Baýrondan «göwnüm geçdi», gyz.

Ömrüniň bir mundyn geçirse haýyp,
Klassyk eserden aýypdyr aýyp.
Ýüz ýyllap okasam bilmezdim doýup,
Her sahypaň bir älemi guçdy, gyz!
Aga bolsa «Aga» diýilýän «aga»,
Seni baýdak edip götärdi göge.
Henizem bir pille baýdak bolmaga,
Ömrüň ýaňy bir zerresi geçdi, gyz!
Bu dünýe hezillik: azatlyk, deňlik.
Indi aglaýan ýok «agadan» ýeňlip.
Söýgi, bägül, ýüpek – hemme zat senlik!
Jahan saňa giň gujagyn açdy, gyz!
Myrat bilen Aksoltan
(Juma Ýazmyradowyň toý
saçagyna kiçijik çelpek.)
Haýsysynyň adyny ilki bilen tutsamkam –
Aksoltan bilen Myrat, Myrat bilen Aksoltan.
Biri – dostumyň ogly, biri – dostumyň gyzy:
Aksoltan bilen Myrat, Myrat bilen Aksoltan.
Biri – Gylyç Şahalyň miweli şahasyndan,
Biri – juma gününde Jumanyň posasyndan.
Ikisi-de men diýen gerçekleň paýhasyndan, –
Aksoltan bilen Myrat, Myrat bilen Aksoltan.
Ýigit ilki söýüpmi, ýa gyz ilki söýüpdir? –
Parhy näme, ikisem yşk oduna köýüpdir.
Yşka düşmek aýyp däl, yşksyz galmak aýypdyr,
Şeýledigin duýupdyr Myrat bilen Aksoltan.

Birisi – Arçman ataň suwun içip ýetişen,
Biri – Büzmeýin ataň meýin içip ýetişen.
Bu gün bolsa meý bilen Arçman suwy gatyşan, –
Aksoltan bilen Myrat, Myrat bilen Aksoltan.
Goý, bolsunlar Arçmanyň suwy ýaly şypaly,
Goý, bolsunlar garrasa-da
garramaýan nikaly.
Goý, bolsunlar duza, enä, gaýyn enä wepaly
Aksoltan bilen Myrat, Myrat bilen Aksoltan.
Wiý, wiý tasdan gaýyn ata çykan eken huşumdan:
Gelin dabyrap geçmesin gaýyn ataň duşundan.
Ýeriň hemrasy ýaly, goý pyrlansyn daşyndan –
Aksoltan bilen Myrat, Myrat bilen Aksoltan.
Bu öýde gelin bolmak hem aňsatdyr, hem kyndyr.
Hem ogul bolmak hem şol kynlyga ýakyndyr.
Birden Jumaň naýzasyna iläýmegiň mümkindir –
Aksoltan bilen Myrat, ylaýta-da Aksoltan.
Ýagşy bolsaň ýagşy adyň dolar bütin ülkäme.
Ýaman bolsaň ýaman adyň dolar respublikama.
Soňky puşman giç bolar, hiç kim tutmaz arkaňy,
Ahmal bolma Myrat han, ahmal bolma Aksoltan!
Bu gün toýuň şanyna tans etsin «Mirli» gyzlar,
Sol elleri almaly, sag eli narly gyzlar.
Ikisine bir alma bagş etsin nurly gyzlar,
Deň böleşip iýsinler Myrat bilen Aksoltan.
Ýöne olar unutmasyn şahyr bilen Jumany:
Herimize eçilsinler bir çüýrüjek almany.
Menem baryp alma bilen begendirsem aýaly –
Belki, bir ýaş ýigdeler Kerim bilen Orazsoltan.

Bu sözleriň deň ýary toý gününde degişmäm.
Şahyr Jumany görse, oňup bilmez degişmän!
Degişmesine gülüň, çyny kalba nagyşlaň!
Ähli toýa gelenler, hemem Myrat – Aksoltan.
Gülki-oýun diýen zat dogulanmyş çyn zatdan.
Bir wagty ony Prometeý ýasanmyş gyzyl otdan.
Bu dünýe garaňkyrar şo gitse adamzatdan!
Gülüň, oýnaň, degişiň,
müňläp Myrat, müň Soltan.
Arçman suwy, «Mir» meýi ýagdyr süýt dek gatyşsyn,
Ojagyňyz lowlasyn, ýyl geçdikçe tutaşsyn.
Her dokuz aý, dokuz günden
täze toýa sataşsyn
Juma ogly Myrat jan, Gylyç gyzy Aksoltan.
Düýn-öňňünki ýagan ýagyş gudratydyr ýaşlygyň.
Maňa-da kän zatlary ýatlatdy ýagyşly gün.
Ýagyşsyz aý öýlenýänler, goý, meni bagyşlasyn,
Depämizden nur ýagdyrdy Myrat bilen Aksoltan.
Ýöne arman, bir azajyk bökdediler pagtany,
Müňläp ýygymçy gyzlar kem doldurdy haltany.
...Açyk günleri köpeldip, goý, ýagtyltsyn ertäni,
Aksoltan bilen Myrat,
Myrat bilen Aksoltan!
Sahy Jepbarow hakda
Özi ýok bolsa-da stol başynda,
Bu toý – Sahy diýen ägirdiň toýy.
Bu toý – müň nygmatly saçak başynda
Ýygnanan ýüzlerçe şägirdiň toýy.

Ýok, bu toý, diňe bir şägirtleriň däl,
Talant diýen zady söýýänleň toýy.
«Aramyzda ýok bolsa-da Sahymyz,
Ýaşap ýör, ýaşaram!» diýýänleň toýy.
Bu toý – gelseler-de gelin toýuna,
«Sahyň toýy!» diýip gelenleň toýy.
Sahyň özüne-de, owazyna-da
Aşyk gaýtarmalaň, gelinleň toýy.
Heniz gitmänkäňem ýeriň ýüzünden,
Gideniňden soňam ýeriň ýüzünden,
Olary özüňe aşyk edäýmek –
Soň berilýän zat däl,
Diňe ezelden.
Bu öýe gelenler (garrymy, ýaşmy) –
Bary uçdantutma zehinlidirler.
Bu gapydan ätlän zehinsizlerem
Öýlerne gidende zehinli gider.
Sebäbi bu ojak – ýöne ojak däl,
Gudratdan çüflenen mukaddes ojak.
Bu gün ynha şol ojagyň başynda
Biri-birisine intizar gujak –
Aýna bilen Rahymyň gujagy
Ýaz güli dek, maý güli dek açyljak.
Toýuň gutly bolsun, eý Soltan inim,
Toýuň, gutly bolsun, Bibeje-hanym.
Eý Bibeje, bu gün ýaş görünýäň sen –
Bolsaň-da ak saçly köneje hanym.

Toýuň gutly bolsun, eý beýik ussat,
Toýuň gutly bolsun, eý Sahy dogan!
Seň toýuň saglygna göterýäs şuny,
Seň öýüň saglygna göterýäs şuny,
Oýan, bir pursatlyk ukudan oýan!
Daýan, bir pursatlyk tirsegňe daýan!
Guwan, toýňa guwan,
Dostlarňa guwan!
Poeziýa
Diýýärler:
Poeziýa – güldürmek üçin däl,
Diýýärler: Poeziýa: – aglatmak üçin däl.
Şu diýilýän çynmyka?
Aglatmak üçin däl bolsa,
Güldürmek üçin däl bolsa,
Onda ol näm üçinkä –
Öldürmek üçinmikä?
Meniň pikirimçe, Poeziýa
Hemmesinem edip biler.
Kanunyňa mätäç däldir,
Kanuny özi döredip biler.
Agladyp-da biler,
Güldürip-de biler.
Doňduryp-da biler,
Öldürip-de biler.
Ötle damarynyň tutulşy ýaly
hakyda damarňy mynçgalap bilse –
Näme üçin aglatmaly dälmiş?
0
Erkiňi eliňden alyp,
böwrüňi gyjyklap bilse –
Näm üçin güldürmeli dälmiş.
Poeziýa agladanda – Görogly ýüregi ýaly
Är ýürekler gözýaşyny
saçjak, saçjak boluberse.
Poeziýa güldürende – Pyragyň şygry ýaly
Agras gyzlar galkyjyklap,
uçjak, uçjak boluberse.
Diňe şeýle poeziýany
Gudrat bilen deňemek bor.
Diňe ýeriň üstünde däl,
Mazarda-da diňlemek bor.
Sebäbi onuň tohumy
Diňe topragyň üstünden
Däl-de, emilip alynandyr,
Onuň ýedi gat astyndan.
Çyn goşgular – uly agyň,
Uly gülkiň ogludyr.
Ol – Pyragyň şygry ýaly
agras gyzlary güldürer
Ol – Göroglyň batyry ýaly
batyrlary agladar.
Poeziýa –
ýürekden çyksa,
Burundan çykmasa,
Beýniden çyksa,
Garyndan çykmasa –
ýaşamaga ukyplydyr.

Aglatmaga-da,
Güldürmäge-de,
Doňdurmaga-da,
Öldürmäge-de hukuklydyr.
Agy diýen zady bilmedik merde,
Müň ölümden geçip, ölmedik merde
Bir goşgy okap berseň –
Ol aglasa;
Ezizi uruşdan gelmedik sona,
Otuz bäş ýyl bäri gülmedik sona
Bir goşgy okap berseň –
Ol gülse;
Döwlet pulun gemrip, çalaran beýnä,
Mesliginden bögürip, dälirän beýnä
Bir goşgy okap berseň –
Ol ölse,
Ýa ölümiň bäri ýanyna gelse –
Onda şeýle Poeziýanyň
Tüýs Poeziýa boldugydyr
Şahyryň öz bäşýyllyk planyny
hem-de borçnamasyny
Bir günde doldugydyr.
Ýöne welin
agynyň agydan,
Gülkiniň hem gülküden
Parhynyň ullakandygyn
Bilmelisiň ilki sen.
Poeziýa – ejizi aglatmaly däldir,
Merdi agladyp bilmelidir.
Poeziýa – samsygy güldürmeli däldir,
Akyllyny güldürip bilmelidir.

Akyllyny güldürip bilmeýän,
Merdi agladyp bilmeýän,
Agyr hassany, teý bolmanda,
Dem salym sagaldyp bilmeýän,
Söýülýäni söýýänine
Bir daban golaýladyp bilmeýän
Parhsyz poeziýa –
Ine şodur çap etmäge,
Bir ekzemplýardan artyk köpeltmäge
Haksyz poeziýa.
Ýadygärlik
Öýkünme
Poeziýa şäriklik, göwni tämizlik –
Mähir-muhebbetiň bollugyndadyr.
Şuwlap geçer gider gelinlik-gyzlar,
Megerem, aslynyň ýelligindendir.
Haşal tutaýmaka gatnaw ýodasyn,
Ýaşlyk ýitirmesin ýaşlyk kadasyn!
Diller gepläp däl-de, öpüp ýadasyn!
Posa – Erem bagyň mellegindedir!
Şahyrlar şahyrdan uzaklaşsalar,
Diňe hoş söz bilen gezekleşseler,
Gaýbana «okaşyp» gujaklaşsalar –
Eýýäm ýürekleriň ölmegindendir.
Ulumsyzlyk meňzär – gyşdaky kölgä,
Pähimlilik meňzär – tomusky jülgä,
Serwi geçirmese bergidir-alga –
Çynaryň üstünden güldügindendir.

Şahyr şahyr bolmaz wezipe bilen.
Şygyr şygyr bolmaz sahyna bilen...
Şägirt görüşmese halypa bilen –
Halypaň halypa däldigindendir.
Säwlik bilen giden dolansa yza,
Bizem garşysynda çökerdik dyza.
Myhman gel, myhman gel, myhman gel duza,
Bu – seniň gyt, duzuň bollugyndandyr.
Öýküniş goşgusy şuň bilen tamam...
Indiki öz goşgym: salam G. Salam!
«G» harpyn ýazamda – köp zat ýatlaýan:
Bu – pelegiň nika gyýmagyndandyr.
Pelek nikasyna bolmazmyş çäre.
Diňe bir çäre bar: öwrülme köre!
Bu – heniz bedende joşýarka şire –
Bal bolup dammaly diýmegindendir.
Pelek öz nikasyn gyýdymy telek, –
Garşysyna diňe şol çäre gerek.
Ýogsa ýuwaş-ýuwaş sokur bor ýürek,
Bu – müňläp asyryň synagyndandyr.
*Şahyryň öz ýazyşy ýaly çap edilýär.
***
Mekirje owlajyk
Bagtly owlajyk.
Mälän wagty
Ol arkaýyn mäleýär.
Dünýäniň ýüzünde iň ullakan bagt
iň elýetmez bagt
Arkaýynlyk eken.

Ony ozalam
Bir kişiçe bolmasa-da, bir kişi –
çe bilýärdim. Ýöne bu gezek
Jadyly dürbüsin Skobelewiň
(Paşşa Generaly Skobelewiň)
Elime alan dek, görýän zadyma
bilýän zadyma
Hasam beter ýetdi gözlerim.
Mekirje owlajyk
Onuň öňünde
Içini döküpdir heziller edip!
Özüniň zarynly mälemesini,
Özüniň merdemsi mälemesini
Akylly-paýhasly mälemesini
Anyk, açyk, dogry mälemesini
Has beterem, diňe Onuň eşitjek,
Özgäň eşitmejek mälemisini
Oňa ýetiripdir. Diýmek owlajyk
Keýpden çykypdyr. Doly ýüregniň,
Hasratyn, şatlygny, borç alan ýükün
Egsipdir. Ol bolsa beýleki bagtdan
Mahrum, mahrum, mahrum, ýene-de mahrum
Nala – nala, mäle – mäleme bilen
Jogap berip bilmeýän, kim bolanda-da,
Beýik Ynsanmy ýa peseň ynsanmy –
Merhum.
Owlajygyň şirin mälemisini,
zaryn mälemisini
bagtly mälemisini
Diňläp Ol, ýokarky netijä geldi
Ol, ýokarky netijä geldi.
Sebäbi dünýäde içiň dökmäge
Adamyň barlygy Uly bagt weli,
Şoňa mümkinçilik bar bolmaklygy –
Ýeke-täk beýik bagt!

Şol bagt owlakda bar,
Guzujykda – ýok.
Ine guzujygy güň edýän azap,
Häzirem ol juda mertligi üçin.
Gaýduwsyzlygy üçin
Käte mäleýär.
Başga biri dagy onuň ýerinde
Bir mahallar güňe dönüp giderdi.
Ol bolsa bak indi nije ýyl bäri
Diňe ýaňy güňe dönüp başlapdyr.
«Tokmagyň» 0 ýaşynyň dabarasynda okalan goşgy
Ýarym asyr bäri Watan öňünde
Zähmet çekýäň gije-gündiz, Tokmagym
Ýöne weli naçe zähmet çekseň-de,
Öňümizde iş kän heniz, Tokmagym.
Dogry ýoldan egrä ýazýanlar-da kän.
Pul görse – Hydyr dek azýanlar-da kän.
Gündiz ýatyp, gije ýazýanlar-da kän,
Hemmeler düzüw däl şindiz, Tokmagym.
«Meni sygyr ýaly satdylar» – diýip,
«Palasyň içine atdylar» – diýip,
«Nätanyş birine satdylar» – diýip,
Gürrüň berdi şu gün bir gyz, Tokmagym.
Ol gyz şeýle bir gyz – heý, ýöne goýaý, –
Boýy baýdak ýaly, gerdeni – suraý.
Emma ýigdiň ýanda ýaşaman bir aý,
Aglap öýne geldi şu güýz, Tokmagym.

Şeýle hadysalar kän bizde entek.
Şolaryň başynda döwmeli kötek.
Goý, olar tapmasyn girmäge ketek,
Girse-de sypdyrma, eziz Tokmagym.
Entek-entek bolsun galamyň – ýiti
Diliň ötgür bolsun, dodagyň – küti.
Gulagyň – eşitgir, ýumrugyň – gaty.
Şu zatlar gerek zat heniz, Tokmagym.
Aforizmalar
(Nowaýydan)
Juwan wagtyň – bilip baýlygyň gazan,
Garran wagtyň – şonuň üstünde uzan.
***
Halkyň wah diýmese ýykylan günüň,
Bilip goýgun: ýazyk özüňde seniň.
***
Zähmet çekip alnan ýekeje manat
Sowgat berlen tutuş haznadan gymmat.
***
Gün şöhlesin aňlamasa gijekör,
Günmi, gijekörmi – haýsy günäkär?

***
Kesel bardyr – şeker bilen bejärler,
Kesel bardyr – zäher bilen bejärler.
***
Bolupdyň öýkenmiň, bagrymyň dosty,
Ýüregmiň,
Ömrümiň,
Şygrymyň
Dosty.
Meniň ýalňyşymyň dosty bolmandyň,
Bolupdyň hemişe rastymyň dosty.
Ýa-da duşmanymyň dosty bolmandyň,
Bolsaň-da bolupdyň dostumyň dosty.
Beýle yssy mähre gabat gelmändim,
Mähriň güýji ähli yssyny basdy.
...Indi şol yssydan hiç zat galmady,
Ýürek bar alanyn yzyna gusdy.
Indi nije ýyllar kimdir birisi
Gözüme üýtgeşik görünse yssy.
Sanap ýüregmiň üsti hem asty,
Iň mukaddes zatlar çozýar üstüme –
Ýalňyşyma däl-de, ähli rastyma,
Bar ýaly kasty.

Türkmeniň
Jeýhun bilen Bahry-Hazar arasy,
Çöl üstünden öser ýeli türkmeniň,
Gül-gunçasy — gara gözüm garasy,
Gara dagdan iner sili türkmeniň.
Hak sylamyş bardyr onuň saýasy,
Çyrpynşar çölünde neri, maýasy,
Reňbe-reň gül açar ýaşyl ýaýlasy,
Gark bolmuş reýhana çöli türkmeniň.
Al-ýaşyl bürenip çykar perisi,
Kükeýip bark urar anbaryň ysy,
Beg, töre, aksakgal ýurduň eýesi,
Küren tutar gözel ili türkmeniň.
Ol merdiň ogludyr, mertdir pederi,
Görogly gardaşy, serhoşdyr seri,
Dagda, düzde kowsa, saýýatlar diri
Ala bilmez, ýolbars ogly türkmeniň.
Köňüller, ýürekler bir bolup başlar,
Tartsa ýygyn, erär topraklar-daşlar,
Bir suprada taýýar kylynsa aşlar,
Göteriler ol ykbaly türkmeniň.

Köňül howalanar, ata çykanda.
Daglar lagla döner, gyýa bakanda,
Bal getirer, joşup derýa akanda,
Bent tutdurmaz, gelse sili türkmeniň.
Gapyl galmaz, döwüş güni har olmaz,
Gargyşa, nazara giriftar olmaz,
Bilbilden aýrylyp, solup, saralmaz,
Daýym anbar saçar güli türkmeniň.
Tireler gardaşdyr, urug ýarydyr,
Ykballar ters gelmez — hakyň nurudyr,
Mertler ata çyksa, söweş sarydyr,
Ýow üstüne ýörär ýoly türkmeniň.
Serhoş bolup çykar, jiger daglanmaz,
Daşlary syndyrar, ýoly baglanmaz.
Gözüm gaýra düşmez, köňül eglenmez,
Magtymguly — sözlär tili türkmeniň.

«Oýan» diýdiler
Ýatyp erdim gamda, geldi erenler,
«Turgul, ha, ýeriňden, oýan!» diýdiler.
Gözüm açyp gördüm jümle-jahany,
«Şol durany Şahymerdan» diýdiler.
Erenler jem bolup, bazar etdiler,
Mynafyklar turup, hezer etdiler,
Aly babam bize nazar etdiler,
Bir käse meý berip: «Iç-gan!» diýdiler.
Oýanyp gaflatdan, açdym gözümni,
Erenler paýyna sürtdüm ýüzümni,
Okatdylar, hak sözledim sözümni,
«Segsen müň kelamy beýan» diýdiler.
Erenler jem bolup, mundan göçdüler,
Syrat köprüsinden bir-bir geçdiler,
Ol howzy-Köwserden şerap içdiler,
Içen şahbazlarny «Soltan» diýdiler.
Magtymguly, sözle bu şirin tilde,
Umydym köp durur şol duran ýolda,
Bäş wagt namazyň oky her günde,
«Ahyret ýoldaşyň — iman» diýdiler.

Boýlaryňa
Ýörseň, ýarym, guwana men
Serwi kamat boýlaryňa,
Gülden puşeş ýaraşypdyr
Ajap raht boýlaryňa.
Men — bilbile eýläp azar,
Aldyň şirin janym nisar,
Züleýhadan galan zünnar
Bolsun hajat boýlaryňa!
Görsem roýuň, ýok armanym,
Sensiz hazan ursun janym,
Ykbalym, dinim-imanym
Kylam hormat boýlaryňa.
Yşkyň bilen men dat eýläp,
Öwrenip men, adat eýläp,
Ömür-ahyr perýat eýläp,
Ýetmez lahat boýlaryňa.
Gören aşyk geda bolar,
Il-gününden jyda bolar,
Magtymguly, pida bolar
Din-keramat boýlaryňa.

Uýat eýleýir
Meňli hanym golun dişläp,
Bizden ki uýat eýleýir.
Kä daranyp, uz ýörişläp,
Bizden ki uýat eýleýir.
Aşyk, gulak goýgul söze,
Syýa zülp ýaraşar ýüze,
Sürme çekip gara göze,
Bizden ki uýat eýleýir.
Geýinipdir gyzyl-aly,
Bilmen nedir ýar hyýaly,
Göz edip ýomut, ahaly,
Bizden ki uýat eýleýir.
Ykbal çapmaz, ýöreý diýsem
Ýokdur malym, bereý diýsem,
«Aç, roýuňy—göreý!» diýsem,
Öwrülip uýat eýleýir.
Görüşeli, Meňli hanym —
Istihanym, şirin janym!
Pyragy diýr, din-imanym
Ýetdirmez, uýat eýleýir.

Bu gün
Dogdy asmanyň Zöhresi,
Çyn aşyga döwran bu gün.
Açyldy zemin lälesi,
Üşbu dünýä reýhan bu gün.
Her saýranda şeýda bilbil,
Öwşün atar, öwüsip gül,
Aşyk bolsaň, muny ýat bil,
Magşuk saňa gurban bu gün.
Til senuber şekeristan,
Älem-jahan gül-gülüstan,
Goýnuň içre biten bostan,
Goç ýigitler bagban bu gün.
Gülşen içre girer bolsaň,
Gül dessesin tirer bolsaň,
Menden habar sorar bolsaň,
Toty güftar zyban bu gün.
Daglar başyn ümür basan,
Jülgesinde güller ösen,
Her deminde namart gysan
Adyl şahdan perman bu gün.

Dowamatdyr il merdine,
Awun bermez şir gurduna,
Çyn aşygyň ol derdine
Pyragydan derman bu gün.

Söýmüşem seni
Ýa habyp, hak resuly sen,
Çyn jandan soýmüşem seni.
Derwüşler gadyr gijesin
Söýen dek söýmüşem seni.
Eýleýip seýr-u seýrany,
Keşt etsem külli Eýrany,
Misli Ybraýym Sarany
Söýen dek söýmüşem seni.
Ýakup ýurt etdi Kengany,
Ogludyr Müsür soltany,
Misli Ýusup Züleýhany
Söýen dek söýmüşem seni.
Ýalançyny tutdy ady,
Olardyr yşkyň binýady,
Mejnun Leýli perizady
Söýen dek söýmüşem seni.
Dildi daglaryň zirini,
Tapmaýan biri-birini,
Aşyk Perhat ol Şirini
Söýen dek söýmüşem seni.

Egdi meni dünýe maly,
Bolmady yşkym kemaly.
Seýpelmelek Mahjemaly
Söýen dek söýmüşem seni.
Basdy muhubbet nyşany,
Keşt eýledim çar köşäni,
Ýemende Warka Gülşany
Söýen dek söýmüşem seni.
Gitdi elden ygtyýary,
Galmady sabr-u karary.
Aşyk Nowruz, Gül-Ferhary
Söýen dek söýmüşem seni.
Bu gün ýolukdylar Hyzra,
Durdular nyýaza, nezre,
Bir-birini Wamyk, Uzra
Söýen dek söýmüşem seni.
Gezdiler Rumuň düzüni,
Berdiler hakyň karzyny,
Aryzda Ganbar Arzyny
Söýen dek söýmüşem seni.
Tutmady olar dünýäni,
Galmady ýary-ýarany,
Misli ol Tahyr Zöhräni
Söýen dek söýmüşem seni.

Bu dünýä goýupdyr kimi,
Hoş tutuň bäş günlük demi,
Aşyk Garyp Şasenemi
Söýen dek söýmüşem seni.
Magtymguly, dünýä pany,
Ötüpdir Rüstemler, kany?
Aý, Gün-u Zemin, asmany
Söýen dek söýmüşem seni.
0
Aýryldym
Bilbilem, ahy-zar çekip,
Täze gülzardan aýryldym.
Gözden ganly ýaşym döküp,
Ol söwer ýardan aýryldym.
Ýara ýaraşar sürmeçe,
Sypatyn söýlärem ança,
Lebi şeker, agzy gunça,
Zülpi garadan aýryldym.
Şirin janda ýokdur takat,
Jebri anyň jana rahat,
Gaşlary pitneýi-apat,
Çeşmi hunhordan aýryldym.
Aýryldym gunça-gülümden,
Syýa saçy sünbülimden,
Hoş owazly bilbilimden—
Şirin güftardan aýryldym.
Däli köňlüm arzymany,
Külli gözelleriň hany,
Sekiz jennetiň bostany,
Bakjaly bardan aýryldym.

Illeri bar diňli-diňli,
Sowuk suwly, ter öleňli,
Ili — gökleň, ady — Meňli,
Näzli dildardan aýryldym.
Magtymguly, aşyk mestan,
Bagladym şanyna destan,
Menzilgähi bag-u bostan,
Almaly nardan aýryldym.

Armanym galdy
Zübeýda, naçarym, diňle!
Kalbymda armanym galdy;
Kuýaşymdan akdyrdym gan,
Zemine bak, ganym galdy.
Bilbilem, çekmişem zary,
Sowuldy yşkyň bazary,
Uruldy hijran hanjary,
Aglap Meňli hanym galdy.
Öten günlerim düýş bolup,
Gezdim ilimden uýalyp.
Bakyň, jesedim boş galyp,
Lahat içre janym galdy.
Günbe-günden derdim artyp,
Ýörmedim jahany ýortup,
Zähmet çekip, azar tartyp,
Düzdügim destanym galdy.
Zalym pelek, gahba pelek!
Çoh janlary kyldyň heläk,
Läle, zemin, asman, melek!
Wah, mahy-tabanym galdy.

Magtymguly, gara ýüzüň,
Diňlemezler zaryn sözüň.
Zübeýdäm, ýaşlasaň gözüň,
Harytsyz dükanym galdy.

Öýlengin
Ýigit halyň garrylyga
Salaýyn diýseň, öýlengin.
Kethudalyk endişesin
Kylaýyn diýseň, öýlengin.
Kethudalyk gözel ýoldur,
Gaýgy garrydar, gam öldir,
Ýigitlik bir gyzyl güldür,
Solaýyn diýseň, öýlengin.
Öý, il gerek, ýorgan-düşek,
Perzent bentdir, aýal-duşak,
Ýüke werzişgär boz eşek
Bolaýyn diýseň, öýlengin.
Gezer sen oýnap, dalaşyp,
Galar sen gama bulaşyp,
Hasrata, derde ulaşyp
Galaýyn diýseň, öýlengin.
Joşgun eder sen özüňden,
Aýrylar sen hoş ýazyňdan.
Tükenmez derdiň yzyndan
Öleýin diýseň, öýlengin.

Ötir ýigitlik zamanyn,
Getir garrylyk dumanyn,
Dünýäniň ýagşy, ýamanyn
Bileýin diýseň, öýlengin.
Ýigitlik bir gyzyl gülşen,
Garrylykda öçer röwşen.
Gujak-gujak gara ýowşan
Ýolaýyn diýseň, öýlengin.
Magtymguly, gezip her taý,
Etmezdiň jahanda perwaý,
Pygamber sünnetin berjaý
Kylaýyn diýseň, öýlengin.

Bady-sabany görsem
Dehistanyň baýrynda
Bady-sabany görsem.
Bahaweddin Mirkulal,
Zeňňi Babany görsem.
Nagleýni arşa täçdir,
Ady äleme paçdyr,
Iki jahan mätäçdir,
Arap zybany görsem.
Gelen geçer çaşt edip,
Eglenmez güzeşt edip,
Köňül aýdar keşt edip,
Älem-jahany görsem.
Hyzyr kimin çöllerde,
Ylýas kimin köllerde,
Kowus kimin daglarda
Ýagşy-ýamany görsem.
Ýokarda Hindistany,
Arkada Türküstany,
Öwlüýäler ummany
Ol Rumystany görsem.

Jan pany, jahan şeýda,
Mundan hiç ýokdur peýda,
Ýedi dag, ýedi derýa, —
Däli dünýäni görsem.
Magtymguly hoş bolsa,
Aksa didäm, ýaş bolsa,
Imanym ýoldaş bolsa,
Barsam, Käbäni görsem.

Gökleň
Çöle çykar bolsa, meňzär
Keýige, gulana gökleň.
Täsip edip, söweş etse,
Döner aç arslana gökleň.
Ilin, ýurdun byrakmaz,
Bela bakmaz, ýowuz ýokmaz,
Alladan emirdir, çykmaz —
Bu sözüm ýalana, gökleň.
Ylham etdi möwlam maňa,
Nazar düşdi senden ýaňa,
Ýok bolar kast eden saňa,
Gaýdyp dol Gürgene, gökleň!
Sözi agzyma hak salar,
Bir nepes aýdylan bolar,
Ýamanlyk eýleýän geler
«Nurbat» diýp, amana, gökleň!
Hyruç eýläp tursa mawir,
Permana geler Nyşapur,
Öwrüler bu döwran-döwür
Ähli musulmana, gökleň.

Haraba döner Horasan, —
At aýagna galar ýegsan,
Yrak gitse Mazenderan,
Gelerler permana, gökleň.
Diniň durar hak nury dek,
Güýjüň artar Rum zory dek,
Aslyşar sen aç böri dek,
Maşk edip meýdana, gökleň!
Zor biýr sypahyň söweşe,
Döwletiň öňküden daşa.
Gylyç urup gyzylbaşa, —
Dolar sen Eýrana, gökleň!
Beýik dergaha ýüz sürtüp,
Islärin — döwletin artyp,
Pyragy diýr, goşun tartyp,
Barar sen Tehrana, gökleň!
0
Soňudagy
Janym bizin, Soňudagy,
Dagdanlydyr biliň seniň.
Ganym görse garşylaşar,
Ýomut, gökleň iliň seniň.
Öýlükde ýaýlany gursak,
At çapdyryp, baýrak bersek,
Temetde orak orsak,
Aş dökmek hyýalyň seniň.
Kesgiç-kesgiç baýyr geçer,
Gyzylbaýyr göwün açar,
Sowuk çeşme suwun içer
Şonda dürli malyn seniň.
Dürli-dümen otuň biter,
Her deräň bir ile ýeter,
Hatarlanşyp kerwen öter,
Naýbadaýdyr ýoluň seniň.
Magtymguly dür seçende,
Bu döwran senden geçende,
Üstüňden iliň göçende,
Niçik geçer halyň seniň.

Behem eder
Kimýany torpaga seçseň,
Torpakdan zer behem eder.
Her närsäni, ýere sepseň,
Sepdigiň ýer behem eder.
Ýagşy-ýaman bolmaz mälim,
Her kim öz bilenne alym,
Munda nobat sürse zalym,
Ýyl-ýyldan şer behem eder.
Ýagşy ýigit ýol ýitirmez,
Jäht kysmatdan köp getirmez,
Müň gaýgy bir iş bitirmez,
Töwekgel — ner behem eder.
Berimiň bolsa her kanda,
Gören saňa bolar bende,
Bethüýnüň — duşman ýanynda,
Ýagşylyk — ýar behem eder.
Magtymguly söýlär sözde,
Gaýrat — ötde, haýa — gözde,
Ýyl-ýyldan bu ýurdumyzda
Zulm artyp, zor behem eder.

Hasar dagyndadyr
Hasar dagy beýik bolar,
Üsti doly keýik bolar,
Mergenlere seýik bolar,
Barsaň, Hasar dagyndadyr.
Kuh erer ýeriň soltany,
Göwsünde gurmuş dükany,
Üç ýüz altmyş pir mekany
Görseň, Hasar dagyndadyr.
Mesgen tutar çarwadarlar,
Ýalçysynda ýatar marlar,
Deresinde biter barlar,
Tirseň, Hasar dagyndadyr.
Peleňler çyrpynyp çykan,
Boz marallar gyýa bakan,
Serkemerdir — deriň döken,
Ýörseň, Hasar dagyndadyr.
Magtymguly diýr bu dagy,
Ýakypdyr heseriň dagy,
Yşk edip sapaly çagy
Sürseň, Hasar dagyndadyr.

Atça bolmaz
Haryň işi hardyr, dostlar,
Müň magtasaň, atça bolmaz.
Bedasyla emel ýetse,
Biliň, asylzadça bolmaz.
Pany dünýäge ynanmaň,
Altyn-kümüşe guwanmaň,
Giýewlere köňül bermäň, —
Bir dogan zürýatça bolmaz.
Köp ýollarny görse gözüň,
Her magnydan bilseň ozüň,
Bir nadana aýdan sözüň
Ösüp giden badça bolmaz.
Başyň ýassyga ýetende,
Sabyr, karar bolmaz sende.
Güýjüň-kuwwatyň gidende,
Ogul-gyzyň ýatça bolmaz.
Magtymguly, ajap çaglar,
Kimse güler, kimse aglar,
Dürli miwe beren baglar
Sowular, jennetçe bolmaz.

Ili gözlär
Ilinden aýra düşen —
Ah urar, ili gözlär.
Ýolundan aýra düşen —
Jäht edip, ýoly gözlär.
Gökde pelek gerdandyr,
Halk ýerde sergezdandyr,
Ne bazygär jahandyr,
Göz açan maly gözlär.
Kimlerde altyn täçdir,
Kimler saýyl mätäçdir,
Kimler düýpden gallaçdyr,
Kim parça, haly gözlär.
Kim nan tapmaz iýmäge,
Kim ýer tapmaz goýmaga,
Kim don tapmaz geýmäge,
Kim tirme şaly gözlär.
Bu jahan bir puştadyr,
Kim zinde, kim küştedir,
Her bende bir işdedir,
Her kim bir haly gözlär.

Heňňam uzyn, ömür az,
Çahar pasla başdyr ýaz,
Gökde ganat ýaýan gaz —
Gözleri köli gözlär.
Magtymguly, huş eýläp,
Gezgin didäň ýaş eýläp,
Däli köňül joş eýläp,
Ýüz müň hyýaly gözlär.

Geçdi diýip aglaryn
Eý, ýaranlar, ömrümden
Geçdi diýip aglaryn.
Gitdi aklym ornundan,
Çaşdy diýip aglaryn.
Giden gelmez ýolundan,
Dönmez ýaman pälinden,
Diýanat halk elinden
Uçdy diýip aglaryn.
Häzir biziň zamanda,
Ýaman sözler zybanda,
Zulum işler jahanda
Joşdy diýip aglaryn.
Bu eýýamda betkärler
Ýüz til bile aldarlar.
Kany niçe dildarlar,
Geçdi diýip aglaryn.
Niçe sada deň-duşlar
Şeýtan biligin başlar,
Ýüz dönderip gardaşlar,
Gaçdy diýip aglaryn.

Görüň pelegiň oýnun,
Üzer älemiň boýnun,
Ne jenanlar ýer goýnun
Guçdy diýip aglaryn.
Magtymguly diýr merde,
Dünýä bentdir, ten perde,
Bir başym sansyz derde
Duşdy diýip aglaryn.

Diş gitmek
Tagam lezzetin bilmez
Dahanyňdan diş gitmek.
Aňyrsyzy azdyrar
Götin döwlet — baş gitmek.
Şeýtan ýolun bek eýlär,
Gara ýüzün ak eýlär,
Ýüz müň günä ýok eýlär,
Säher gözden ýaş gitmek.
Peltesiz ýag çyraga —
Yşyk salmaz gyraga,
Ilin salar aýaga,
Aýak galyp, baş gitmek.
Niçe pise zar bolup,
Ýatsaň ýeg bimar bolup,
Hoşdur ýagşa ýar bolup,
Bir ýamandan daş gitmek.
Ulaşmaganlar gama,
Şükr etmezler bu deme,
Abyraýdyr adama
Ýagşy gelip, hoş gitmek.

Ýaman dil — ýol ýitirer,
Ýagşy — rahmet getirer,
Äre sangy artdyrar
Kyrkdan aşyp, ýaş gitmek.
Pyragy, dünýä düýşdür,
Düýş görseň, düýbi hiçdir,
Jahanda ýaman işdir
Gury gelip, boş gitmek.
0
Gözel «Şirgazy»
Mekan eýläp, üç ýyl iýdim duzuňy,
Gider boldum, hoş gal, gözel «Şirgazy!»
Ötürdim gyşyňy, nowruz-ýazyňy,
Gider boldum, hoş gal, gözel «Şirgazy!»
Hakdan bize buýruk, baglydyr bilim,
Sende telim aldy, açyldy dilim,
Gelsin diýip garar ol gerkez ilim,
Gider boldum, hoş gal, gözel «Şirgazy!»
Seljerer men indi agy-garany,
Dost, rakyp, gardaşym, haky, ýarany,
Okydym, göterdim kitap, «Kurany»,
Gider boldum, hoş gal, gözel «Şirgazy!»
Aklym gysga erdi, käsäm gaýnady,
Jiger talwas urdy, göwün oýnady.
..........................
Gider boldum, hoş gal, gözel «Şirgazy!»
Joşgun ýüregimde mowç urar, ýatmaz,
Gaýnar, gazaplanar, hiç laýa batmaz,
Ylym-tälim algan seni unutmaz,
Gider boldum, hoş gal, gözel «Şirgazy!»

Peýman dolmaý, gelsek takat ýetmeýen,
Pynhan zahyr kylmaz akyl gitmeýen,
Bady-paý atlanyp, seýran etmeýen,
Gider boldum, hoş gal, gözel «Şirgazy!»
Rige girsem-de, guwwas ýüzer men,
Bihasret ýaýnaýyp, bigam gezer men,
Dahan içre asal-zyban ezer men,
Gider boldum, hoş gal, gözel «Şirgazy!»
Kämil bolup, serenjamlyk kylyp men,
Muşfygymdan, ol pederden galyp men,
Käbämden aýrylyp, jyda bolup men,
Gider boldum, hoş gal, gözel «Şirgazy!»
Kutbda saý gözläp, kemana duşdum,
Neýsan guýdy, umman, gaýnadym-joşdum,
Hoş gal, bu gün Jeýhun bahrydan aşdym,
Gider boldum, hoş gal, gözel «Şirgazy!»
Magtymguly taşlap göwün hapasyn,
Sylady pirini, molla-sopusyn...
Daýym unutmaz men tylla gapysyn,
Gider boldum, hoş gal, gozel «Şirgazy!»

Döke başlady
Gomüldi derýalar, ýykyldy daglar,
Ýetimler gözýaşyn döke başlady.
Orramsydan bolan haramhor begler
Ýurdy birýanyndan ýyka başlady.
Jemagatsyz azan bir gury sesdir,
Niçe mollaň okan ylmy hebesdir,
Kazylaryň käri çaý bile nasdyr,
Bir bozuk nyşana tuta başlady.
Işanlary her gapyda tapylar,
Mollalarna ýok myjabat ýapylar,
«Öwlüýä men» diýip jögi sopular,
Gygyryp, asmana böke başlady.
Çykar beýabana gyzy, gelini,
Ak ýüzüne ýapar gara telini,
Kemçinlik eýleýip, ýygan puluny
Düzedip özüne daka başlady.
Dünýäde süýthoruň pul ýygma derdi,
Baýlaryň mallary bizekat erdi,
Toba ediň, gözüm bir ýaman gördi,
Dost dostuň köňlüni ýyka başlady.

Magtymguly, başa baglap selleler,
Aç böri deý ýortup niçe mollalar,
Halaldan, haramdan ýygnap gallalar,
Her, ne tapsa, dynmaý dyka başlady.

Döker bolduk ýaşymyz
Istär — elden çyka döwlet humaýym,
Doga kylyp, döker bolduk ýaşymyz.
Dilegim duş eýle, gözel allahym,
Ersgin boldy gitdi gyzylbaşymyz.
Hyzyr gezen çölde iller ýaýylsyn,
Ýurt binamyz gaýym bolsun, goýulsyn,
Çille mest nerlermiz barça aýylsyn,
Bir suprada eda bolsun aşymyz.
Derwüşler köňli jem dursun namaza,
Ýigitler ýygylsyn söhbete-saza,
Ilimiz ulaşsyn sowulmaz ýaza, —
Togsan dolup, tamam bolsun gyşymyz.
Türkmenler baglasa bir ýere bili,
Gurudar Gulzumy, derýaýy — Nili,
Teke, ýomut, gökleň, ýazyr, alili,
Bir döwlete gulluk etsek bäşimiz.
Magtymguly diýdi janyň dirligne
Musulmany goýma käpir horlugna.
Rowaç bergil ýomut, gökleň birligne,
Ol Kemal han owgan bolsun başymyz!

Çowdur han üçin
Ahmet patyşadan habar almaga,
Umyt etdi iller Çowdur han üçin.
Sag-salamat baryp, gaýdyp gelmäge,
Oňmady ykballar Çowdur han uçin.
Baglar doňup galdy, ýagyşlar görmän,
Bulut bewl saldy, bu derde arman,
Zemin zaýa boldy, pelekler perman,
Jennet boldy çöller Çowdur han üçin.
Kaza gahra mündi — perin syndyrsa,
Pelek hyýal etdi — mährin indirse,
Derýa joşa geldi — suwdan gandyrsa,
Muştak boldy köller Çowdur han üçin.
Yzyňda boldular il intizaryň,
Umyt bilen gezdi Annahal ýaryň,
Atanazar boldy çekerge zaryň,
Gözleý-gözleý ýollar Çowdur han üçin.
Barsa, paýy belli soltanda, handa,
Ili bilmeý galdy armany janda,
Kazadyr, kysmatdyr Ýezdde, Kermanda,
Meger tartdy ganlar Çowdur han üçin.

Gurralar güň boldy, pallar şum boldy,
Baranlar bent boldy, ýollar bim boldy,
Çeşmeler höşk boldy, daşlar mum boldy,
Guýa boldy tiller Çowdur han üçin.
Soýle, Magtymguly, älem bilsinler,
Jaýy jennetdedir, güwä bolsunlar,
«Hak rahmet etsin!» diýp, doga kylsynlar
Tamam ulus iller Çowdur han üçin.

Ýörmeli boldy
Eý ýaranlar, musulmanlar,
Jebirde ýormeli boldy.
Nije zähmet çeken janlar
Jepany görmeli boldy.
Jahan giňdir, melamat kän,
Arada köýdi şirin jan,
Üstümizde rehimsiz han,
Bil ahyr urmaly boldy.
Azypdyr gökleň hanlary,
Kän görür bize hallary,
Goýman sürdi bar mallary,
Göz dikip durmaly boldy.
Magtymguly, aýama jan,
Biliň guşa, geý gazap don,
Hetden aşdy bu zalym han,
Ahyr tor gurmaly boldy.

Reýgan eýledi
Gaýgy-gamda eziz ömrüm solduryp,
Şum pelek azabym reýgan eýledi.
Ýazan kitaplarym sile aldyryp,
Gözlerim yzynda girýan eýledi.
Gapyllykda duşman aldy daşymyz,
Dargatdy her ýana deňi-duşumyz,
Bäş ýylda bir kitap eden işimiz—
Gyzylbaşlar alyp, weýran eýledi.
Bir niçämiz goly bagly gul bolup,
Niçeler yzynda sargaryp, solup,
Kimi berip, anyň bahasyn alyp,
Her kime bir belli baha eýledi.
Şum pelek birehim, maňa bildirdi,
Aglamakdan gül ýüzlerim soldurdy,
Golýazma kitabym sile aldyrdy,
Duşmanymy jeýhun derýa eýledi.
Niçeler dünýäde boldy bir kişi,
Niçäniň agzyny doldurmaz aşy,
Niçäniň matamdan gutulmaz başy,
Gije-gündiz waleýleta eýledi.

Köýdürer şum pelek zulmy-jepasy,
Ýalandyr, ynanmaň, ähdi-wepasy,
Magtymguly, ýok bu sözüň hatasy,
Pelek elip kaddym duta eýledi.
0
Arşy aglaýa
Ýa Ahmet şa, ýerde ýaýylyp çawyň,
Adyň asman gider arşy aglaýa.
Gelen nökeriňdir, gelmeýen awuň,
Beýiklik zinesin kyl paýa-paýa.
Eýrana gylyç ur, ýörüt sypahy,
Başyňda berk bolsun döwlet kulahy,
Humaýun dagynda şirleriň şahy,
Göýä bir näheň sen möwji-derýaýa.
Bişeleriň aw aňtaýan şiri sen,
Rumustan beýnisi, döwüň biri sen.
Zal oglunyň almaz peýkam, tiri sen,
Guştasp ogly dek belli belaýa.
Pişiň Eýran bolsa, puştuň Turandyr,
Dost işiňe hoşwagt, duşman haýrandyr,
Ykbalyň açylar, işiň döwrandyr,
Merhemet nazaryň salsaň bir jaýa.
Pyragy diýr, rowaç biýr sen, sen dini,
Şalaryň şalary, yslamyň zeýňi,
Emriňe mutyg et Eýran zemini,
Ruz-u şeb nalyşym budur hudaýa.

Öňi-ardy bilinmez
Ýomut, gökleň täsip edip özünden,
Çekdi goşun, öňi-ardy bilinmez.
Sygmaý çykdy deşti-Dahhan düzünden
Ýörän ýoly, gonan ýurdy bilinmez.
Garga salsa, tugun bile depişer,
Haýbatyndan daglar-daşlar gapyşar,
Öli turup, dirilere ýapyşar,
Arslany, tilkisi, gurdy bilinmez.
Üç müň naýzabazy bardyr nökerden,
Tört müň pildary bar gala ýykardan,
Teke, salyr ýöriş etse ýokardan,
Duşmanyň namardy, merdi bilinmez.
Ähli sünni namys edip gelerler,
Gala ýykyp, bagyn berbat kylarlar,
Döw çekerler, Ispyhany alarlar,
Bu kentleriň üçi, dördi bilinmez.
Magtymguly, Alynyňdyr bu meýdan, —
Ne iş tutar, görüň, bu Omar, Osman,
At deminden doldy zemin-u asman,
Horasanyň häki-gerdi bilinmez.

Ýaýlahlary bar
Sapar edip barsak Nuşah mülküne,
Köňül isläni dek ýaýlahlary bar,
Seýran etsek gunçasyna, gülüne,
Bakjasynda bilbil oýnahlary bar.
Ýeri sazdyr, hassa bolan sagalar,
Arryk, müflis, garyp bolan oňalar,
Serçemen agajy bile deňeler,
Ajap guş salmaly awlahlary bar.
Meýdany doludyr şeker gamyşdan,
Dileg etmez hergiz gardaş gardaşdan,
Üsti ýapyglydyr kümüş kerpiçden,
Her kimiň özi çün suwlahlary bar.
Baş goşmandyr arryk, agsak şa bile,
Atdyryp du kunbul, baz le, na bile,
Şirwan galasydyr, any kim bile,
Her burçunda altyn baýdahlary bar.
Magtymguly, sazdyr, söhbetdir işiň,
Ajaldan, gaýrydan bolmaz teşwüşiň,
Baýlaryň, pakyryň, ähli derwüşiň
Ýurdy bolar ýaly farsahlary bar.

Döwletalynyň
Sünnüýe sütündir, küfürge setdir,
Çalsa tygy-tizi Döwletalynyň,
Älemde destandyr, illerde hatdyr,
Söhbet içre sözi Döwletalynyň.
Sözleri pend bolup galdy tillerde,
Pakyrlar penahy ýaman günlerde,
Yrak ülkelerde, ýakyn illerde
Dost, duşmany razy Döwletalynyň.
Çoh jahan seýr etdi ömri bolynça,
Ýaradan ýok edip, ýere salynça,
Ýalançyda ýaýlap, täki ölinçä,
Sowulmady ýazy Döwletalynyň.
Har geçmez her kimni, mydam istese,
Takdyrdan daş çykmaz, geňeş taslasa,
Bürgüt deý alardy, laçyn beslese,
Şir alardy bazy Döwletalynyň.
Agyr uruglydyr, hem beýik illi,
Kop ýygylsa meşhur, äleme belli,
Meýdanda—gylyçly, diwanda—tilli,
Ýüze taýdyr özi Döwletalynyň.

Dileg etse, doň daşlary erider,
Gazap etse, hökmi daglar ýörüder,
Güneşden göwherdir, Aýdan dürüdir,
Pelekde ýyldyzy Döwletalynyň.
Sansyz ile serkerdedir, soltandyr,
Jeň ýerinde jellat, belki, arslandyr,
Menzili mesjitdir, ferşi diwandyr,
Gijesi, gündizi Döwletalynyň.
Temennasy ýerden asmana deňdir,
Bişede babyrdyr, dagda peleňdir,
Gämige labyrdyr, derýa näheňdir
Herýan barsa özi Döwletalynyň.
Naçarlaryň eňreşerler sag-solda,
Hiç biri bolmady derdiňe dalda,
Bedew bagda galdy, ýoldaşy ýolda,
Diýinmez habary Döwletalynyň.
Magtymguly, geçdi dünýede deňsiz,
Törelikde taýsyz, ärlikde eňsiz,
Pygamber peýsizdir, Süleýman soňsuz,
Şoňa meňzär yzy Döwletalynyň.

Aly siziňdir
Sür, Feth serdar ogly, geldi wagt,
Ýene bu döwrany — aly siziňdir!
Köne agyr döwlet täze eder bagt,
Beýiklik, serdarlyk ýoly siziňdir.
Ylýas kimin ebr çeken suwlarda,
Kowus kimin duman duşen daglarda,
Gençli şäher, Hyzr gezen çöllerde
Kadyr beren dünýä maly siziňdir.
Bagşeşiň bent eder biler-bilmezi,
Ykbalyň nist eder dogry gelmezi,
Dükan käni — Jahangiriň almazy,
Badahşan magdany — lagly siziňdir.
Gaharyňyza galan — guma bulaşar,
Keremňize duşan — arşa ulaşar,
Beýiklik besaty size ýaraşar,
Feridunyň ferd ykbaly siziňdir.
Samarkant tagtynda gurlan ýaýlara,
Mehdiýe dek — helfsiz siz baýlara,
Süleýman dek sözüň ýörir suwlara,
Isgender dek derýa saly siziňdir.

Maşryga ýüz urup çyksaň Horasan,
Owwal kürt siziňdir, soňra Ýazyr han,
Zir paýy – esbiňiz Yrak, Yspyhan,
Dagystanyň hyşmy-heýli siziňdir.
Sözüm ýerde galmaz, diýdigim geler,
Nazarym kimýadyr, mis altyn bolar,
Parsa çöken döwlet size öwrüler,
Indi bu dünýäniň meýli siziňdir.
Erenler jem bolup, başyň daldarlar,
Hyzyr, Ylýas rekabyňyz ýeldärler,
On bir ymam goluňyzdan goldarlar,
Jylawňyzda ymam Aly siziňdir.
Magtymguly aýdar, Rum dek oýanmaz,
Isgender gorsudyr döwülmez, synmaz,
Dag kimin deprenmez, derýa dek dönmez,
Bu ýomut-gökleňiň ili siziňdir.

Fetdah
Eýran, Turan indi goluň astynda,
«Sürgün» indi bu döwrany sen, fetdah!
Külli türkmen oýnar çölüň üstünde,
Dökme, bilgin, nahak gany sen, fetdah!
Bu gün şa sen, erte geda bolar sen,
Ilden-günden, dinden jyda bolar sen,
Bir gün janyň çykyp, pida bolar sen.
Gazanypsyň çoh günäni sen, fetdah!
Gözüm ýetýär, bilseň, başym alar sen,
Ýa kündeläp, meni çaýa salar sen,
Men hak diýdim, sen çoh günä galar sen,
Bu alyşyň bilen jany sen, fetdah!
Sen türkmeniň ilin, gülün soldurdyň,
Ganlar döküp, gözel ýurdum doldurdyň.
Şehit bolanlaryň serin galdyrdyň,
Unudar sen tagty-käni sen, fetdah!
Halkyň öji çohdur, ykbalyň ýaman,
Ýa öler sen, ýa zyndandyr bigüman,
Tagtyň synyp, diýme «Galar men aman»,
Çünki zäher kyldyň nany sen, fetdah!

Permanyňdan talaň düşdi illere,
Goluň urduň nähak gözde sillere,
Kyrk gamçydan buýrup näzik billere,
Derýa etdiň gözde huny sen, fetdah!
Aýyrdyň atadan, ene, gardaşdan,
Gollardan, aýakdan, sakgaldan, saçdan,
Dendandan, zybandan, akyldan, huşdan,
Zyndan etdiň bu jahany sen, fetdah!
Aýyrdyň, aglaýyp galdy ýarlarmyz.
Pelege ýetendir tartan zarlarmyz,
Adamlar asylgy durar darlarňyz,
Ýüzden tutduň, bil, gassaby sen, fetdah!
Pyragy, dert aýdyp, derde ýanmaly,
Gan ýuwdup, zalym fetdah ganmaly,
Diri özüm, läkin öli sanmaly, —
Aňsa öldir, bu dessany ol fetdah!

Biwepalardan
Gözläp köňül berme biwepalarga,
Bak, kim wepa görmüş biwepalardan!
Goýma özüň ýersiz bet jepalarga,
Kim bähre tapypdyr bu jepalardan!
Yşkyň owazasyn diňle daşyndan,
Jan jebrinden gorksaň, barma başyndan,
Serişdäň kem bolsa yşkyň işinden,
Bar, habar al gören mübtelalardan!
Sözüm nesihatdyr, bir gulak salyň,
Bendesi men söze hyrydar guluň.
Kyrk oýnaşly hatyn ýagşydyr, biliň,
Şereňňiz köp tilli kethudalardan!
Şeraban-tehuran kimge jam bardyr,—
Köňül gözgi kimin nury enwerdir,
Dünýe ýedi başly ýalmawuz mardyr,
Gaçganlar gutulmaz bu belalardan.
Ýatma, Magtymguly, aşretiň söýüp,
Munça ýatajak sen kepeniň geýip,
Hajatyn taparmy, hojasyn goýup,
Dileg eden kimse gul-gedalardan!?
0
Gaça başlady
Indi bildim zamananyň azanyn,
Ýamanlar ýagşydan gaça başlady.
Gaýta bedasyllar asylzadadan
Pisint etmeý, töre geçe başlady.
Yrýa boldy köpüň okan namazy,
Taňry hiç birinden bolmady razy,
Pygamber ornunda oguran kazy
Para üçin elin aça başlady.
Şalarda galmady hökmi-adalat,
Bir pul üçin müfti berer rowaýat,
Bil, bu işler — nyşanaýy-kyýamat,
Zalymlar bitoba öte başlady.
Dadhahlar turuban, ýüzün sarardyp,
Kim töresin tapyp, reňňin gyzardyp,
Zalymlar mazluma syrtyn gabardyp,
Gamçysyndan ganlar saça başlady.
Müjtehid sözüne amal bolmady,
Mynafyklar ýaradany bilmedi,
Sopular pirinden taglym almady,
Dunýe üçin dinden geçe başlady.

Bir para sopular «sopy men» diýer,
Soramaý, zalymlar tagamny iýer,
«Bizni ýagşy kişi diýsinler» diýer,
Her işikde halka gura başlady.
Garryga aýlandy biz gören ýaşlar,
Aýaga dolandy biz gören başlar,
Bimahal ýük baglap imdi gardaşlar,
Ahyret azmyna göçe başlady.
Akyl bolan gamda ýüregin ezip,
Derdiniň dermanyn soraglap gezip,
Zamananyň pisat bolanyn syzyp,
Panydan bakyýa göçe başlady.
Ne asyl begleriň nobaty ötdi,
Gaýta şugul-haramlyga söz ýetdi,
Dünýäde kim galyp, myrada ýetdi,
Muhubbet çyragy öçe başlady.
Kazy bolan bir jowapda durmady,
Gije mähnet tartyp, kitap görmedi,
Şerigat ugrunda dogry ýörmedi,
Nebs üçin imansyz öte başlady.
Magtymguly aýdar, barha ýol tany,
Bäş gun synamaga iberdi seni,
Senden burun öten jananlar kany?
Her kim nobatynda öte başlady.

Yhsan kaýsy bilinmez
Derdim köpdür diýarymdan, döwrümden,
Haýyr kaýsy, yhsan kaýsy, bilinmez.
Zalymlaryň jepasyndan, jebrinden
Yslam kaýsy, iman kaýsy, bilinmez.
Söhbetinde hak kelamyn söýlän ýok,
Mejlisinde bir nesihat eýlän ýok,
Halal kaýsy, haram kaýsy, saýlan ýok,
Sud kaýsydyr, zyýan kaýsy, bilinmez.
Halaýykda görelde ýok, görüm ýok,
Baýlarynda sahawat ýok, berim ýok,
Hatynlarda haýa, gyzda şerim ýok,
Edep kaýsy, erkan kaýsy bilinmez.
Kişiniň malyna gözün aldyrlar,
Täsip edip, köňle kine doldyrlar,
Bir-birini nähak ýere öldirler,
Nurbat kaýsy, aman kaýsy, bilinmez.
Magtymguly, jan myhmandyr, göwre läş,
Ýagşa dost köp, ýaman bolsaň, ýok gardaş
Bu eýýamda baş-aýakdyr, aýak-baş,
Ýagşy kaýsy, ýaman kaýsy, bilinmez.

Äleme belgilidir
Dostlar-a, dostum meniň
şirin jandan söýgülidir,
Jan kibi pynhan jahanda
äleme belgilidir.
Baş bile barsam aňa,
handan olursa güzeri,
Tutsam ol ýerde watan,
ol ýer ki anyň ýoludyr.
Diýrdi ýar: Men aşygym
öz elim le katl edem,
Özge aşyklarnyň olsa
paýy bent almalydyr.
Andan owwal gam meni
gaýmal edip zülp-taryna,
Men garyby-bendäniň hem eli,
hem aýagydyr.
Gaýry le bezm eýleýip,
eýlese hoş köňlüni ýar,
Mejlis içre ýat edip diý:
«Ol garyp gaýgylydyr».
Ýar geler, wagt-da gider,
gaflata batmyş gözlerim,
Açaýyn diýsem, açylmaz,
ne agyr uýkulydyr.

Bilmeýen soranlara aýdyň
bu garyp adymyz,
Asly gerkez,
ýurdy Etrek,
ady Magtymgulydyr.
Janymyň jananasy
Sen-sen meniň dilberim,
Janymyň jananasy;
Iki jahan serwerim, Köňlümiň
gamhanasy.
Ýüzleriň gül-gülmüdir, Owazyň
bilbilmidir,
Zülpleriň sünbülmidir, Dişleriň dür
dänesi.
Yklym perizady sen,
Gamgyn köňlüm şady sen.
Sen bir yşkyň ody sen, Men
pakyr perwanasy.
Men bir misgini-gedaý,
Sen näzenin, husna baý,
Kirpigiň ok, gaşyň ýaý. Men
onuň nyşanasy.
Jynmu sen ýa almu sen,
Janyma ajalmu sen,
Güňmu sen ýa lalmu sen, Eý,
sonalar sonasy.
Gylaw berdiň duşmana,
Dosgy kyldyň bigana, Indi
görmek gümana, Ýamandyr
zamanasy.
Zelili, ahy-zaryň,
Dilberim, alla ýaryň,
Birew sorsa «Ne käriň?» —
Bir senem diwanasy!
Gelýär
Eý ýaranlar, musulmanlar,
Görüň, söwer ýarym gelýär;
Halaýygy haýran edip, Ol
serwi-rowanym gelýär.
Bize dogry-dogry bakar,
Müjgäň tygy jany ýakar,
Agzy pisse, lebi şeker, Dişleri
dürdänem gelýär.
Sallanyp çykypdyr düze,
Nazaryn salandyr bize,
Kast eder bu janymyza, Gözleri
girýanym gelýär.
Gaz ýöriş, maral bakyşly,
Keýik gez, tugun nakyşly,
Badam gabak, ýakut saçly, Zülpi
zerefşanym gelýär.
Diýr Zelili, garşy alyň,
Jary alyp, ýolun çalyň, Gol
gowşuryp, hyzmat kylyň, Meniň
Döndi hanym gelýär.
Köz biläni
Dilber, sen meni ýandyrdyň
Bir görünmez köz biläni;
Ýene ýüz kürsä mündürdiň, Müň
doýdurdyň näz biläni.
Ýakyp sen içim-daşymy,
Telbe edip sen başymy,
Alyp sen akyl-huşumy Şol
piýala göz biläni.
Husnuň dünýä şugla salar,
Aý-gün ýanaşsa, uýalar,
Özünden giden köp bolar, Ýörir
bolsaň düz biläni.
Bagyňa seýle barmadym,
Nowça gülüňi tirmedim,
Aý dek jemalyň görmedim, Ötdi
tomus-güýz biläni.
Düşseň men guluň eline. Mal-başym
huda ýoluna,
Men bermenem ýüz geline, Ýene
togsan gyz biläni.
Dözmen bu derdi-azara,
Güýç alýar ol bara-bara,
Synam üzre täze ýara Burç
goýup sen duz biläni.
Janym bu jepadan dynmaz,
Yşk derýasy daşar, synmaz, Bagtym
gaflatdan oýanmaz Söhbet bilen, saz
biläni.
Jepbar bagtym bendin açmaz,
Şum talygym murgy uçmaz, Içden
ýaryň ody öçmez
Baran bilen, buz biläni.
Zelili diýr, şamçyragym,
Iki jahanda geregim,
Yşkdan dolupdyr ýüregim, Egsebilmen
söz biläni.
Dostdan gaçar
Mert hyzmat eder duşmana,
Muhannesler dostdan gaçar; Gelse
görünmez myhmana, Gizlener, bir
hasdan gaçar.
Barsaň, hyra-hyra bakar,
Gürrüldisi göge çykar, Çöl
ýerde çaňgörse gorkar.
Bara bilmez, pesden gaçar.
Eýlese bir ýana sapar,
Öz-özünden habar tapar, Obadan
çykgaç at çapar, Gara görmän,
sesden gaçar.
Goçaklara budur pişe,
Günde yşk eder döwüşe,
Muhannes barmaz söweşe, Syrylyp
alysdan gaçar.
Mertge destgir bolar alla,
Bes bir özi – kyrka, ellä, Ýaby
gire bilmez galla,
Gul döner, mejlisden gaçar.
Eý byradar, bäri durgun,
Gel, bu söze gulak bergin, Il
horlugyň çeker bir gün, Her
kişi ulusdan gaçar.
Zelili, sygyn jepbara,
Uýma her ýeten murdara, Syýagüwş
azm eder şire,
Özge janawar sesden gaçar.
Aldady meni
Owal başda çirki dünýä
Saz bilen aldady meni;
Owadan geline meňzäp, Näz
bilen aldady meni.
Gapyl bolup, gaýnap daşdyk,
Şeýtanyň şerine gaçdyk,
Köp oýunly söwda duşduk, Baz
bilen aldady meni.
Peýda diýdiler zyýany,
Görkezip altyn kiýany, Ýek
eken soňy-paýany, Söz bilen
aldady meni.
Dünýä uly gyza meňzäp,
Görkezdiler ony bezäp,
Rahat bermän, saldy azap, Ýüz
bilen aldady meni.
Dünýä owal özün öwdi,
Tutaý diýsem, ýüzün sowdy, Ýurtdan
aýryp, Hywa kowdy, Duz bilen
aldady meni.
Bu mekana gonan göçdi,
Niçe çyra ýanyp öçdi,
Sansyz ýyllar gelip geçdi, Ýaz
bilen aldady meni.
Zelili, çekdik jebrini,
Görmedik oňat döwrüni, Ýat
eýletdirip Gürgeni, Boz bilen
aldady meni.
Aglar
Beň çeken sermest humarbaz
Galar borja, «pul» diýp aglar;
Gündiz roza, gije namaz, Çyn
derwüşler «ýol» diýp aglar.
Azmaz zaty dogry är çyn,
Ýaman ýolun alar peri, jyn,
Aşyklar magşugy üçin, Şeýda
bilbil «gül» diýp aglar.
Sugun, hyrs jeňňeli söýer,
Keýik, gulan çöli söýer, Meges
peşe baly söýer,
Guwwaslar «dür», «lagl» diýp aglar.
Saýraşar murg pasly-ýazlar,
Geler hoş dürli owazlar,
Heňňam bilen uçar gazlar, Sona,
ördek «köl» diýp aglar.
Kerler: «Waý gulagym ker» diýr,
Körler: «Iki gözüm ber» diýr,
Şalar «nöker», baýlar «zer» diýr, Pakyr,
misgin «mal» diýp aglar.
Mert bolsaň, ýakyna-ýada
Barabar bol, ýet imdada, Ýolagçylar
teriň suwda Kä «naw, taýmyl, sal»
diýp aglar.
Aýdar Zelili biçäre,
Günde ýüz köý geler sere,
Her kim düşse garyp ýere,
Zarlar, «watan, il» diýp aglar.
Iş bolsa
Namart öýünde gabarlar,
Bir zerre ýakmaz iş bolsa;
Özüni bilmez, göterler, Eger
on öýe baş bolsa.
Öýde bolar gyňyr kişi,
Çöle çyksa, köp teşwüşi,
Namardyň edejek işi — Saklar,
gorkusyz goş bolsa.
Namart owal öýden gitmez,
Eger gitse, goşdan ötmez,
Goç ýigit hergiz gaýytmaz, Döndermez
ýüz, müň baş bolsa.
Namartlar sözün zikr eder,
Gitdikçe özi pikir eder,
Hudaga ýüz müň şükr eder, Duşman
arasy daş bolsa.
Namartlaryň huşy göçer,
Lebi gurar, gany gaçar,
Goç ýigitler serden geçer,
Güýçli ganyma duş bolsa.
Namart şonda ýere döner,
Güwşi salyk hara döner,
Goç ýigitler şire döner, Şol
meýdanda söweş bolsa.
Zelili diýr, muhannesler,
Ýow görse, titrär namartlar, Mestana
ýöreýip mertler,
Islär, günde döwüş bolsa.
Ýalandadyr
Barça günäniň enesi
Gybat bilen ýalandadyr; Ili
aldamak tenesi Az berip,
köp alandadyr.
Men-menlikde gezer käsi,
0Günbe-günden bolar asy, Agyz
içiniň yzasy «Gah-gah» edip
gülendedir.
Ýygjak bolup dünýä-zeri,
Garyplara derdeseri,
Zat diýp çapar baýy-piri, Gözi
gumdan dolandadyr.
Ne pakyry, ne daýhany,
Ölüm bilmez begu-hany,
Bir wagt çekerler puşmany Haly
zebun bolandadyr.
Zelili aýdar, bu haly,
Kimse egsik, kimse doly, Eziz
ömrüň zowaly
Eltip göre salandadyr.
Başda bellidir
Boljak ýigit ýaşlykdan,
Ol owwal başda bellidir;
Ula-kiçä özün aldyr, Deň
bilen duşda bellidir.
Birewe ýoldaş bolanda,
Gatnaşyp, gardaş bolanda,
Ýagşy-ýaman iş bolanda, Çyn
dost geňeşde bellidir.
Bir niçe adam çen bilen,
Çeni gatadyr çyn bilen,
At tanatdyrmaz syn bilen, Ýüwrük
ýaryşda bellidir.
Köp goşun başlan serdarlar,
Mert kişiler gider barlar,
Namart gury öýde gürlär, Batyr
söweşde bellidir.
Her kişiniň bolsa akly,
Söz jaýynda sözlär hakly,
Uzak ýola agyr ýükli Iner
gidişde bellidir.
Ilden yrak çöl ülkede
Şir saýar özün tilki-de,
Suhangöýler märekede, Jomartlar aşda
bellidir.
Zelili diýer, serhoşlar,
Ýorga münüp, ýüwrük goşlar, Eýesin
islän derwüşler
Säher göz ýaşda bellidir.
Käre döndi
Ýyl-ýyldan işler pis boldy,
Her kişi bir käre döndi;
Ýaman işler peýda boldy, Pysky-pysat
bara döndi.
Il üçin aglaýan sesler,
Belent boldy niçe pesler,
Pul ýygnaýan muhannesler, Her biri
bir äre döndi.
Bir niçeler gapyl ýörer,
Eklenç üçin janyn berer, Anty-şerti
oýun görer, Ant-kasam hünäre döndi.
Ýylda birin ikä keser,
Gelen ryzkyň ýolun tusar
Algy diläp, ýüzün asar, Il
bary süýthora döndi.
Ajy derdi jana salar,
Ondan soňra melul bolar,
Işan, sopy hem mollalar —
Barysy betkäre döndi, Garyplar
galmady sanda,
Mürewwet ýok begu-handa, Eý
ýaranlar, şu zamanda Diwan işi
para döndi.
Süýde berip, ýygar maly,
Garamazlar sagy-soly, Şu
günlerde uly ili Gassap dek
soýara döndi.
Zelili diýr, dar bu jaýlar,
Elip kaddym boldy ýaýlar, Şu
eýýamda niçe baýlar
Göýä sokjak mara döndi.
Gürgene gideli
Hywa hannyň salgydy agyr,
Han ýanynda günüň ygyr. Halap
söýen maly sygyr, Däli Gürgene
gideli.
Hywa hannyň aty bolar,
Dürli gülli oty bolar,
Ýeri, ýurdy gaty bolar, Däli
Gürgene gideli.
Han ýanynda günüň hatar,
Ýazyna buzuny satar,
Hywa gelen borja batar, Däli
Gürgene gideli.
Zelili diýr, ýandym munda,
Ýarym aglaýandyr onda,
Biz galdyk hanyň zulmunda, Däli
Gürgene gideli.
Bellidir
Dostlar, artyk söz çekmek,
Är ýanynda bellidir;
Supra ýaýyp, nan dökmek, Bar
ýanynda bellidir.
Ganym görende mertler,
Goş başynda namartlar, Çölde
gezen aç gurtlar Har ýanynda
bellidir.
Başa düşse ýaman iş,
Şonda gerekdir gardaş,
Şir ganymy syýagüwş Şir
ýanynda bellidir.
Men aýdaýyn bire-bir,
Agaç içinden gurt iýr,
Osolny aňtap, kişmir Mar
ýanynda bellidir.
Aňlana ber nesihat,
Aňlamaz tutmaz öwüt, Bir
tagsyply goç ýigýt Ar
ýanynda bellidir.
Bahar açylar güller,
Saýrar gumry-bilbiller,
Ziba, näzli gözeller Tör
ýanynda bellidir.
Zelili diýer, ýa hak,
Bu garyp halyma bak,
Artan-egsen, galan ýük Ner
ýanynda bellidir.
Boldum
Ýesir bolup, munda gelip,
Jandan doýan ýaly boldum; Ýagşy
meýlisden aýrylyp, Göýä çopan
ýaly boldum.
Garyplyk aldy kuwwaty,
Çeker boldum muşakgaty, Ýüz
müň gaýgy-garamaty Başa goýan
ýaly boldum.
Taşlap geldik ol mekany,
Jebre saldyk şirin jany,
Pähm edip peýda-zyýany, Indi
duýan ýaly boldum.
Howp aldy aklyň öýüni,
Aldyrdyk iliň ýerini, Indi
watanyň şükrüni, Ýagşy
bilen ýaly boldum.
Görmedim köňül çagyny,
Aldyrdym ýürek ýagyny, Çekip
watanyň dagyny,
Oda köýen ýaly boldum.
Ötdi aýralyk yzasy,
Gaçdy Hywanyň mazasy,
Göýä bir otly lybasy Egne
geýen ýaly boldum.
Neler gördük zalym handan,
Aýyrdy eziz watandan,
Zelili diýr, şu mekandan
Göýä doýan ýaly boldum.
Ýoldur bu
Owal Adam ata döräp,
Erenler geçen ýoldur bu;
Pygamber hasasyn süýräp, Weliler
geçen ýoldur bu.
Buhar telpegi başynda,
Sürgün ýorganyň joşunda, Aýny
ýigrimi ýaşynda Ýigitler geçen
ýoldur bu.
Ol dereden derä bukan,
Çakmak çakyp, otlar ýakan, Dagdan
aýrak, umga ýykan Mergenler geçen
ýoldur bu.
Ternawly ýapdan ýakanlar,
Gülli ýorunja dakanlar, Höwes
bilen at bakanlar, Seýisler geçen
ýoldur bu.
Dogry oturyp, gyýa bakan,
Aşygynyň janyn ýakan,
Gözün süzüp, gaşyn kakan Gözeller
geçen ýoldur bu.
Ak ýüzünde haly taýly,
Şirin sözli, hoş roýly, Uzyn
boýly, göwsi jaýly Gelinler
geçen ýoldur bu.
Zelili ýar üçin aglap,
Ýandyrdy ýüregin daglap,
— Garybym – diýp, dessan baglap,
Şasenem geçen ýoldur bu.
Indi
Biliň, ahyrzaman ýakyn
Gelipdir bigüman indi; Bolupdyr il
ile ýagy,
Oba oba duşman indi.
Çykypdyr täze ýol ýoda,
Galypdyr öňki urp-kada,
Gulak salmazlar nurbada, Diňlemezler
aman indi.
Köňüle kine dolduryp,
Pakyr malna göz gyzdyryp,
Ýersiz bir-birin öldürip,
Ederler nahak gan indi.
Rast dogry ýoldan gaýdarlar
Rahy-şeýtana giderler,
Jan dostlaryna aýdarlar Aldag-ähdi
ýalan indi.
Birewden pul karz alarlar,
Soň dönüp, dawa kylarlar,
Tobasyz, küfr bolarlar, Geçerler
biiman indi.
Gezerler, nämährem gözde,
Hergiz uýat bolmaz ýüzde, Haýa-
şerim gelin-gyzda, Ýokdur edep-
ekram indi.
Refs edip ylma-kelama,
Asy bolarlar möwlama,
Lukma dönüpdir harama, Şübhelidir
aş-nan indi.
Alyma hyzmat kylmazlar,
Pent-nesihat almazlar,
Aňlamazlar, hiç bilmezler, Sud
kaýsydyr, zyýan indi.
Abytlarda ybadat ýok,
Baýda haýyr-sahawat ýok, Begde
rehim, şepagat ýok, Zalym bolmuş
soltan indi.
Nebs üçin il gezer pirler,
Tamyg edip, el sererler, Kazylary
ýüz görerler, Bolmaz dogry
diwan indi.
Bet işe ederler meýli,
Ýada salmazlar jelili, Aýdar
gelipdir Zelili,
Ýagşy ötüp, ýaman indi.
Eýledi husnuna hyrydar meni
Ýaňy başdan oda saldy ýar meni, Eýledi
husnuna hyrydar meni.
Zülpleri tar-tar meni,
Aglatdy zar-zar meni,
Gaşy keman, kirpikleri tir meni, Eger
görse, gamzalary iýr meni, Öldir bu gün
gözleri ganhor meni.
Jahan içre meni ryswa kylypdyr,
0Bu eziz ömrümi kötä kylypdyr,
Maňa jepa kylypdyr, Ýakyp eda kylypdyr,
Gaýgy bile sargaryp, gül reňkim
solupdyr,
Illere meşhur edip, indi gözden salypdyr,
Çyn owsunjy-sahyrym, syýa saçy mar
meni.
Yzynda kylypdyr ýar meni sana, Mejnun
kibi däli, telbe, diwana.
Ýarym gözi messana,
Dişi sadap, dürdane, Pelek ýardan
aýyrdy, kyldy meni bigana.
Men ah urup aglar men, ahym çykar
asmana, Bu azara goýdy sütemkär meni.
Ýar jemalyn görkezip, otlar saldy bu
jana,
Örtendi gara bagrym, ýüregim döndi
gana.
Ady düşdi Eýrana,
Balh, Buhar, Badahşana,
Aşak Bagdad, Müsüre,
Kengana, Rumustana,
Meniň ýarym deý neri gelmez indi
jahana, Eýledi köýünde şermisar meni.
Zelili diýr, düşdüm ýaman söwdaýa,
Rehm etmedi men dek ejiz gedaýa,
Kaddy meňzär suraýa,
Ýüzi ogşaýyr aýa,
Bilmeýir men, niçik galdy başym belaýa,
«Dat, perýat, dilber» diýdim, hiç
ötmedi haraýa.
Etdi ýaman derde giriftar meni.
Halym perişan
Pyrakyňda seniň, eý, serwi-rowan,
Bolupdyr bu meniň halym perişan,
Eý, biwepa ýar,
Köp berdiň azar,
Menden ne günä gördüň, eý jenan,
Alma zenahdan,
Zülpi huraman,
Ýandyrdyň meni,
Köýdürdiň meni,
Rehimsiz dildar, Gözleri
ganhor.
Çyn nurana wežh baýza berkemal,
Labzy şähdi-şeker, eý sahypjemal,
Bäri gel-bäri,
Görset didary,
Çekdirme beýle ah ile efgan.
Güldürme duşman,
Bagrym doly gan,
Ýandyrdyň meni,
Köýdürdiň meni,
Rehimsiz dildar, Gözleri
ganhor.
Magşuk aşygyna nazar salmazmy,
Jepa galyşmazmy, rahat gelmezmi?
Akdy eşgim gözden,
Sylmaklyk sizden,
Köp umydym bar, eý, mahy-taban,
Derdim perawan,
Goýduň çoh arman,
Ýandyrdyň meni,
Köýdurdiň meni,
Rehimsiz dildar, Gözleri
ganhor.
Eý, aýny-katyl, gamzasy hanjar,
Ýitidir neşterden, bagryma sanjar,
Eý, kaddy-şemşat,
Eý, zulmy apat,
Müjgenleriň tirdir, gör, ebruň-keman.
Eý, pisse dahan,
Dişleri dürden,
Ýandyrdyň meni,
Köýdürdiň meni,
Rehimsiz dildar, Gözleri
ganhor.
Bolup men yzyňda däli-diwana, Wasly-
wysalyňdan etme bigäne, Erk sende, jan
ýar!
Nurbat, aman ýar,
Zelili aýdar, eý, keremli soltan,
Ýoluňda bu jan,
Başym terjiman,
Ýandyrdyň meni,
Koýdürdiň meni,
Rehimsiz dildar, Gözleri
ganhor.
Gerekdir
Dergähiňe bir arzym bar, ýaradan,
Bize bir mähriban Leýli gerekdir;
Bugdaýy reň bolsun akdan-garadan, Ýagşy
gylyk, ýagşy hoýly gerekdir.
Gaýraty köp bolsun işde, jedelde,
Gara saçy düşsün ak ýüze dalda, Ýagşy
ata, ýagşy ene görelde, Aşygy öldürji
towly gerekdir.
Boýy uzyn bolsun, ýüzi ak bolsun,
Balaman bakyşly, tugun tap bolsun, Hemme
bet işlerden süňňi sap bolsun, Emma
bezenişi şaýly gerekdir.
Zelili, dergähe ýüzüm tutar men,
Kabul kylsaň, şirin jandan öter men, Gadam
goýsaň, gaş üstünde göter men, Didämiň
üstünde ýoly gerekdir.
Döndi
Gulam şahym, saňa dada gelmişem,
Eşitgin arzymny, haraýym Döndi; Perwana
dek urup, oda gelmişem, Eger razy bolsaň,
ýanaýym, Döndi.
Ýaradan alladan gaýry pena ýok,
Dilde zikir, senden başga sena ýok,
Men bilmedim, mende zerre günä ýok,
Hatam bolsa, geçgin günäýim, Döndi.
Men aglar men, zag gonupdyr gülüňe,
Gel, bir sözle, guwanaýyn tiliňe, Beýle jebr
etmegin misgin guluňa, Syr perdäň, aç
ýüzüň, göräýim, Döndi.
Hijran ody bilen ýürek daglaly,
Iki elimiz ýakamyzda baglaly,
Çola ýerde zaryn kylyp aglaly, Ahyry
işidir hudaýym, Döndi.
Bolmadym dünýäde bäş gün parahat,
Gündiz aramym ýok, gijeler rahat, Mundan
artyk hiç bir bolmaz muşakgat, Bir günüm
ýyl, ýüz ýyl bir aýym, Döndi.
Ezeli – hakyky aşykam çyndan,
Köňlümiň riştesi üzülmez senden,
Umyt bar munda jan çykynça tenden,
Ahyretde sen-sen tamaýym, Döndi.
Zelili diýr, indi telbe bolup men,
Çykabilmän, yşk bährinde galyp men,
Seýidini alyp, seýle gelip men,
Budur meniň dostum – hemraýym, Döndi.
Meniň
Eý byradar, jellat gözli bir zalym.
Yşk oduna süňňüm ýakandyr meniň;
Hasratyndan ah çekmekden eňränim Sadap
dek dişlerim dökendir meniň.
Zowky dünýä maňa bolupdyr haram,
Ne mende takat bar, ne sabry-aram,
Aglamakdan her ruzy-şeb, subhy-şam,
Gözüm ýaşy sil dek akandyr meniň.
Köňül talwas eder, ýete bilmenem,
Baş alyp, bir ýana gide bilmenem, Ynjalyp,
parahat ýata bilmenem, Bagryma sanjylan
tikendir meniň.
Dadyma ýeten ýok, men kylsam haraý,
Onuň üçin telbe bolup men gedaý,
Kirpigin ok edip, gaşlaryny ýaý, Synamy
nyşana dikendir meniň.
Öýkäm köpdür näzli ýaryň ýüzünden,
Saldy meni uly iliň gözünden, Iki
dünýä aýrylmanam yzyndan,
Zülplerin boýnuma dakandyr meniň.
Ýokdur bu jahanda meniň deý bolan,
Hak aşygam çyndan, diýmenem ýalan,
Gahar edip, yşkyň çiriki bilen, Gelip, ýar
öýüme bukandyr meniň.
Zelili, dogry dur hakyň ýoluna,
Her söz geler şahyrlaryň tiline, Turup,
hijran pilin alyp eline,
Köňlüm ymaratyň ýykandyr meniň.
Eý gardaş
Halymdan habaryň ýokdur, eý gardaş,
Öňküden zyýada boldy pyganym;
Derdimi içimde pynhan kylardym, Indi
äşgär boldy syrry-pynhanym.
Uýat-haýa, şerim gitdi ýüzümden,
Şeb bidaram, hab nist bolup gözümden,
Köňül etme, byradar, meniň özümden,
Erkim ýokdur, yşk alyp ygtyýarym.
Derdim başdan aşa, köňlüm gamlydyr,
Subhu-şam kemelmez, çeşmim nemlidir,
Girýanyň menden az, derdiň çemlidir, Meniň
saňa müň hessedir girýanym.
Yşk ýolunda mydam özümi çaglap,
Muhapbet potasyn bilime baglap, Külbeýi-
ahzanda ýatyr men aglap, Bilmesin diýp, hiç
kim ýagşy-ýamanym.
Bagtym murgy uçmaz-peri gyryldy, Hijran
meýdanyna matam öwrüldi,
Ýandym, eda boldum, külüm sowruldy,
Kimse tapmaz jahan içre nyşanym.
Galmaz, ýykylypdyr köňlüm diregi,
Aldy degre-daşym yşkyň çirigi,
Galdym haýran, ýokdur destim ýaragy, Alar
indi janym, bermez amanym.
Zelili diýr, gitmez synamyň dagy,
Ab dolmuşdyr, synyp küşdim gyragy, Derýa
batdym, eden ýokdur soragy, Meger, sorag
ede ol Döndi hanym.
Islemen seni
Köp çekdim jebriňi jepaly, dilber,
El göterdim indi, islemen seni;
Bolmadyň sen maňa wepaly, dilber, El
göterdim indi, islemen seni.
Dünýe eşretinden jyda eýlediň,
Mejnun dek yzyňda geda eýlediň,
Halaýyk içinde ryswa eýlediň, El
göterdim indi, islemen seni.
«Ýar» diýip, saýramakdan tilim galmady,
Indi «ýar» diýmäge halym galmady,
Deprenere hiç mejalym galmady, El
göterdim indi, islemen seni.
Iýenim, içenim çykmaz ýüzüme,
Ebgärligim zahyr boldy özüme,
Ýakyndan ak-gara görner gözüme, El
göterdim indi, islemen seni.
Dönüp, garar bolsam öten mahala,
Ahy-hasrat bilen geldim bu hala,
Aýlansaň başyma günde ýüz ýola, El
göterdim indi, islemen seni.
Göz ýaşym akmakdan hunriz bolupdyr,
Synam jerahaty göz-göz bolupdyr, Meniň
senden iýnim bez-bez bolupdyr, El göterdim
indi, islemen seni.
Zelili diýr, keşdim suwda synandyr,
Istihanym yşk oduna ýanandyr,
Indi köňlüm senden buza Dönendir, El
göterdim indi, islemen seni.
Ýar senden
Ýaňaklary läläm, pisse dahanym,
Men döner men, köňlüm dönmez ýar senden;
Roýy gül-benewşäm, toty suhanym,
Men döner men, köňlüm dönmez ýar senden;
Perhat «Şirin» diýip, munça gezendir,
Mejnun, Leýli sütemine dözendir,
Diýmegil: «Ýar menden elin üzendir»,
Men döner men, köňlüm dönmez ýar senden;
Çykmak bolmaz ýaradanyň emrinden,
Adamzatdyr, görer biri-birinden,
Ölen aşyk ýokdur magşuk jebrinden,
Men döner men, köňlüm dönmez ýar senden;
Bu ýalan jahanda sen-sen daýanjym,
Göwherim, hazynam, magdanym, genjim,
Maksadym, myradym, köňül güýmenjim,
Men döner men, köňlüm dönmez ýar senden;
Zelili diýr, meniň Döndi hanym sen,
Jesedim içinde şirin janym sen, Gyýmazym,
dözmezim, mähribanym sen,
Men döner men, köňlüm dönmez ýar senden.
0Seýle gideli
Iki jahan byradarym, hemdemim,
Gel, Seýidim, ýara seýle gideli;
Hoş mübärek gül ýüzüni görmäge, Gel,
Seýidim, ýara seýle gideli.
Baraly, soraly, nedir ahwaly,
Biziň üçin talhmy aby-zulaly,
Ýaşy on dört-on bäş, aýny mahaly, Gel,
Seýidim, ýara seýle gideli.
Ýüzleri nurana, hurşydy-taban,
Kaddy şemşat erer, zülpi huraman, Dişleri
dürdäne, lagly-Badahşan, Gel, Seýidim,
ýara seýle gideli.
Agzy çün pissedir, lebleri baldyr,
Gözleri pyýala, gaşy hilaldyr,
Gören göz aýyrmaz, sahypjemaldyr, Gel,
Seýidim, ýara seýle gideli.
Zelili aýydar, ol Döndi hana,
Gideli, bir işi eýläp bahana,
Belki, gamgyn köňül bola şadýana, Gel,
Seýidim, ýara seýle gideli.
Nyşan, seýidi
Ýakyn köňül bilen bu ýyrak ýerden
Gönderdim men saňa nyşan, Seýidi!
Gündogdudan, Hallygylyç serdardan, Ýazyp
bir zarynjy dessan, Seýidi!
Aldandyk, tersleşdik, hanyň hyýaly,
Dini dostdur, ýaman kuffardan päli,
Ýurdundan turuzyp, agladyp ili, Kyldy
harap, etdi weýran, Seýidi!
Galdyk bu mähnetden munda sakynyp,
Ryzkymyzny sagdan, soldan tapynyp, Daş
gaçarmyz, görenmizden gypynyp,
Mesgenimiz çöl-beýewen, Seýidi!
Häli-şindi watan düşmez agzymdan,
Nanu-nemek asan ötmez bogazymdan,
Gije-gündiz seni diýip gözümden, Akar
ýaşym bady-baran, Seýidi!
Hat ýollamak, unutmazlyk ýatlaşyp,
Aýralyk bir dag-düwündir gatlaşyp,
Gürgeniň düzünde toý-toý artlaşyp, Ýene
sürsek bile döwran, Seýidi!
Bu otlara bu jan dözmez, men dözsem,
Ýurt şirin zat, köňül üzülmez, el üzsem,
Tapmaryn Hywany, Buhary gezsem, Seniň
deý özüme ýaran, Seýidi!
Ata-baba geçen jaýlary görsem,
Gürgenden nan iýsem, Etrekde ýörsem,
Degmeseler, at üstünden bir barsam, Hiç
bolmasa etsem seýran, Seýidi!
Men neýläýin, galdy ara daş bolup,
Ganatym ýok, uçup gitsem, guş bolup,
Saglygymyzda bir-birge duş bolup,
Aýrylyşsak, galmaz arman, Seýidi!
Gezer bu Zelili örtenip, bişip,
Bardy niçe aýrylanlar gowuşyp, Öten
bahar Kesarkaçda sataşyp,
Hany etdigiň ähdi-peýman, Seýidi?
Salam, seýidi!
Köňli çökgün — bu biçäre garypdan,
Gönderdim men saňa salam, Seýidi! Ýollar
hyz-haramy, aralyk ýaman, Baryp, hal-
ahwalyň sorma, Seýidi!
Üç ýyl boldy bir görmäli didaryň,
Gelmedi bir hat-galamyň, güftaryň,
Azaby-kyýamat—çeken azabyň, Hak
bersin derdiňe şypa, Seýidi!
Eşitdim, gidip sen karzdar bolup,
Hatyjany bir görmäge zar bolup, Ýat
illerde garyplykdan har bolup, Göçe-
göçe ilden-ile, Seýidi!
Söz sorana diýrem aklym ýetenden,
Pent alana biýrin zehnim tutandan, Tä
ölinçä aýyrmasyn watandan Hiç bir
bendesini huda, Seýidi!
Dert kän munuň kaýsysyna ýanaly,
Synam üsti çapraz-çapraz ýaraly, Ataşsyz
örtedi zalym gaýraly,
Berdi jaýsyz jebri-jepa, Seýidi!
Ýat etsem şol öten ýowuz günleri,
Eşki-çeşmim derýa eder çölleri,
Parahat oturan abat illeri Bibat etdi
bu paňkelle, Seýidi!
Gije bardy, gündiz barmady aýyk,
Gapyllykda harap boldy halaýyk, Iş
etmedi musulmanlyga laýyk, Saldy
başlaryna gowga, Seýidi!
Sürüldiler il barysy eňşeşip,
Pyganyna daglar, daşlar gymşaşyp, Asman
joşa geldi, zemin gowşaşyp, Bulutlar
durdular nala, Seýidi!
Görmesin ol jebri musulman bende,
Bady-baran garlyp ýagar tün günde, Köpi
ölüp galdy, az çykdy zinde, Arkaç indi
uwla-uwla, Seýidi!
Müýmün bolan bolar bu işe girýan,
Bagry para-para, baglap ýürek gan, Ýesiriň
ilersi barypdyr Tähran, Gaýrasy dolupdyr
Hywa, Seýidi!
Diýmek size ne hajatdyr — gördüňiz,
Sözlemesek, egsilmeýär derdimiz, Ýokarsy
Ýolöten, aşagy deňiz, Pytrady il bu iki ara,
Seýidi!
Kimi garyp goňşy, kimisi daýhan,
Kimi goýun çopan, kimisi sarwan, Gözel
iliň şeýle bolanna dözmän, Men aglaryn,
sen hem agla, Seýidi!
Men bilmenem, siňipmidir gargyşlar,
Geldi bir musallat, dagyldy başlar, Pelek
bakyp, ýene dönse gerdişler, Şaýet, rehm
eýlese alla, Seýidi!
Ürgenji illermiz gaýtsalar bäri,
Saga-sola dargan ýygylsa bary,
Jem bolup ýöresek, galmasa biri, Sürüp
barsak Garrygala, Seýidi!
Çomry sada bolsa, çarwa – Sergizde,
Günbatary Çatda, Öýlük düzünde,
Gündogary Hartut, ardy Margizde, Öňi
baryp gonsa Guwla, Seýidi!
Zelili diýr, şol jaýlara baransoň,
Bir niçe gün hoş günleri görensoň, Sizler bile
zowky-sapa sürensoň,
Arman galmaz, dolsa kaza, Seýidi!
Watanym seni
Ýürek telwas eder, göterler serim,
Köňül arzuw eýlär, watanym, seni! Etrek,
Gürgen ýurdum – gezen ýerlerim, Köňül
arzuw eýlär, watanym, seni!
Sugunly, umgaly, çal goçly daglar,
Belentden pesdine akan bulaglar,
Sowuk suwly, ter çemenli awlaglar, Köňül
arzuw eýlär, watanym, seni!
Miwesi bihasap, bakjaly baglar,
Awy binahaýat, uly awlaglar, Ýada
düşer ajap döwranly çaglar, Köňül
arzuw eýlär, watanym, seni!
Ýalaňaç horlanmaz mugan gyşyna,
Ýazyna dürli ot, maly başyna, Ýaýlasynda
her kim çykar daşyna, Köňül arzuw eýlär,
watanym, seni!
Tanytmaz, barabar garyby, baýy,
Hiç kişi kişiden bolmaz tamaýy, Ekseň
gyzyl biter, kemdir jepaýy,
Köňül arzuw eýlär, watanym, seni!
Boz, ala dyrmykly zynatly öýler,
Gul, gyrnak baýrakly abraýly toýlar,
Gözüm ýaşy durmaz, gelende köýler, Köňül
arzuw eýlär, watanym, seni!
Senemleri kasap-puşeş geýerler
Hereklerne şähdi-şeker iýerler, Aşyk-magşuk
olup, ýanyp-köýerler, Köňül arzuw eýlär,
watanym, seni!
Goç ýigitler gazat üçin çykarlar,
Serdarlary baýaw ýola bakarlar,
Batyrlar gaýtmaz, gala ýykarlar, Köňül
arzuw eýlär, watanym, seni!
Haýp, abat iller ber-bibat boldy,
Dostlar gamgyn boldy, duşman şat boldy,
Aýrylyşdy, aşna-ýarlar ýat boldy.
Köňül arzuw eýlär, watanym, seni!
Gäwüre ne öýke, musulman zary,
Ata oguldan, ene gyzdan saldy aýry, Her
kimiň özüne ýagşy öz ýeri, Köňül arzuw
eýlär, watanym, seni!
Etdiler Ýusupny Müsürge soltan,
Diýdi: – «Bolsam ýegdir bir guly – Kengan»,
Ýurdundan turmasyn hiç bir musulman, Köňül
arzuw eýlär, watanym, seni!
Köňlümiň aramy, çeşmim röwşeni,
Men neýläýin, dostlar, onsuz bu jany,
Görermikäm Seýidi deý janany, Köňül
arzuw eýlär, watanym, seni!
Zelili, bu ýurtda aýş ýok, höwes ýok,
Her kim başyna gaý, belent ýok, pes ýok, Toý-
tomaşa, märeke ýok, meýlis ýok, Köňül arzuw
eýlär, watanym, seni!
Sil bolar boldy
Gije-gündiz aglamakdan «ýar» diýip,
Indi gözüm ýaşy sil bolar boldy;
Bilbil idim, saýrar idim «gül» diýip,
Saýragan tillerim lal bolar boldy.
Diýmez boldum ahyr «ýar-ýar» diýmekden,
Ýok boldum, tükendim gussa iýmekden, Eý
ýaranlar, gam öýünde köýmekden Elip dek
kamatym dal bolar boldy.
Aklym çaşdy, gitdi dumly-duşuna,
Ahyr gark bolar men gözüm ýaşyna, Şirin
janym düşüp yşk ataşyna, Ýanyp eda
bolup, kül bolar boldy.
Gözüm aglar, köňlüm ýary unutmaz,
Hiç sowulmaz, duman serimden gitmez,
Gaýgy bilen gün ýyrakdyr, daň atmaz, Her
bir günüm indi ýyl bolar boldy.
Zelili zar aglar, bikarar bolup,
Sabyr ýoly menden gyrak sowulyp, Rahatym
kemelip, hasrat köpelip, Derdi-elem maňa
bol bolar boldy.
Halym bardyr
Eý byradar, gozgar bolsaň derdimi,
Ejiz, ebgär düşen bu halym bardyr; Bir
senem yzynda bolup diwana, Hywa, Buhar
gitmek hyýalym bardyr.
Çyn byradar bolsaň, bile gider sen,
Garyp, misgin, pakyr köňlüm güýder sen, Sen
meniň hakymda doga eder sen, Soralmaz,
idelmez ahwalym bardyr.
Hasratynda elip kaddym dal eden,
Ýyglamakdan gözde ýaşym sil eden,
Köýünde süňňümi ýakyp, kül eden, Jebr
etgiji sahypjemalym bardyr.
Meniň bu derdimi tebipler bilmez,
Gün-günden güýç alar, hiç bir egsilmez,
Bagtym gaflat içre oýanmaz, galmaz, Keç
täleý ters gelen ykbalym bardyr.
Tenimiň ruhy jeset içre jandyr,
Zülpleri sünbüldir, pisse dahandyr.
Saçlary ýakutdyr, dişi merjendir, Lebi
şeker, aby-zulalym bardyr.
Hoş buýy misli bir müşki-anbar dek,
Gül beden hem istihany jöwher dek, Ýagty
salar gije, ýüzi göwher dek, Gözi ahuw,
gaşy hilalym bardyr.
Zelili diýr, yşk oduna dözmenem,
Baş alyp gider men, munda gezmenem, Tä
ölinçä ondan umyt üzmenem,
Rahym-kerim atly jelalym bardyr.
Içinde
Arzy-halym bir-bir beýan edeýin,
Gezer boldum ýazsyz gyşyň içinde;
Derdim güýçli, men örtenmän nädeýin,
Gowga köpdür syna-başyň içinde.
Jepa çekip, dünýä ýolun tapmadym,
Toýlar tutup, atlar her ýan çapmadym, Çekip
gonaklary, halat ýapmadym, Bisan boldum
deňi-duşuň içinde.
0Bu garyplyk üstümizden gitmedi,
Köňül maksat-myradyna ýetmedi,
Gaýgy-gamsyz meniň wagtym ötmedi,
Gezmedim hiç köňül hoşuň içinde.
Pelek saldy meni tükenmez hala,
Dünýäde ugradym ýüz kylu-kala,
Kyn boldy güzeran, düşdük bir hala,
Kemdest bolduk niçe başyň içinde.
Bimaza görüner göze mekanym,
Ýyl-ýyldan ýeňledi agyr dükanym,
Aýrylyp perzentden, köýdi bu janym,
Gözlerim galdy-la ýaşyň içinde.
Ölümiň haýbaty basdy gün-gunden,
Ajydyr şirin jan aýrylsa tenden, Iki ýar
sowaly sorarlar menden, Endişe köp
akyl-huşuň içinde.
Zelili diýr, akyl her ýana çaşdy,
Dar boldy bu jaýlar, mazasy gaçdy,
Başyma köp elem-söwdalar düşdi, Her iş
gördüm elli ýaşyň içinde.
Gygyrmak bilen
Gapyl ýatma, adam, tur işiňi gör,
Geçdi kerwen, durmaz gygyrmak bilen; Ajal
gelip, tutar ýakaňdan bir gün, Tutansoň,
aýrylmaz çagyrmak bilen.
Azygyň taýýar et, ýagşy çag—bu çag,
Ara gorkulydyr, gerekdir ýarag, Tetärik kem,
wagt teň, menziliň-ýyrag, Ýetdirmez özüňe
zarp urmak bilen.
Rast ýol barka, egri ýola gider sen,
Neçün beýle özüň asy eder sen, Aga-döne
gedem-gedem eder sen, Goýmazlar parahat
şu ýörmek bilen.
Pelek tora salar ahyr aldaýyp,
Sen ondan bihabar gezer sen gaýyp, Ýörer
sen, «dünýäni tutaýyn» diýip, Tutdurmaz bu
dünýä ýüwürmek bilen.
Aýama diländen elde bar zadyň,
Jan öýünden ber diňläne öwüdiň, Garyp
bolsa, ady bolmaz ýigidiň,
Tutanda daglary oburmak bilen.
Söweş güni mert ýarasyn baglamaz,
Namart gaçar, dönüp soňun saglamaz,
Akly bolan ölüsine aglamaz, Ölen
dirilermi bagyrmak bilen?
Wagtyna ýetmeýin, baglar bar almaz,
Hazan ýeli çalman, gül reňgi solmaz,
Adam häsiýetin adam hiç bilmez, Köp bile
gezişmen, bir görmek bilen.
Ele düşse ziba, perizat gyzy,
Arwahyň almasa, ýakmaz owazy,
Köňül islemez ýerden bir ýaman sözi
Eşitseň, iç gysar sygyrmak bilen.
Gardaşyň gardaşa sözi ötmese,
Gadyrly bolmasa, köňli ýetmese, Ýüregi
sap bolup, içi bitmese, Ne magna
ýüzüne ýylgyrmak bilen.
Ogry görmez, oba içinde ot görse,
Goýun ýatmaz, agylynda gurt görse, Är
öýüne är ger, mylakat görse, Ýüz tapmasa,
gelmez çagyrmak bilen.
Zeliliniň watan çykmaz serinden,
Aglap gezer, kim aýrylsa ýerinden,
Süňňi haramylar gaýtmaz raýyndan, Ýaşy
gaýdyp, sakgal agarmak bilen.
Ýaraşmaz
Götär diýip, tagna, terene etmek
Dünýä mesi bir murdara ýaraşmaz; Nesihat
bermeklik, öwüt öwretmek Taňry guýan akyl
äre ýaraşmaz.
Asly musulmana dininden dänmek,
Ömre ygtybar, jan barlygna yşanmak, Begres
geýip, bile kemer guşanmak Çölde gezen
çopanlara ýaraşmaz.
Kümüş bolmaz, ýagşy zikge ursaň mise,
Gahry gelmez, eger «gul» diýseň tüýse, Öwüt
tutmaz, öwüt berseň bir pise, Ýagşy taglym
ýaman ýara ýaraşmaz.
Näsazlyk — ata-ogul bir-birine.
Gitmeklik ýaraşmaz gyz ýas ýerine,
Haýasyzlyk, şerimsizlik geline, Oral
garry aýal töre ýaraşmaz.
Boş gaýtarmaz, dileg etseň bir mertden,
Müň ýalbarsaň, işiň bitmez namartdan, Ker
hem lezzet tapmaz asta söhbetden, Idegsiz
gezmeklik köre ýaraşmaz.
Derýaga depelik, daglara peslik,
Zalyma rehimlilik, duşmana dostluk, Bege
berimsizlik, raýata meslik, Gaýgysyzlyk
galandara ýaraşmaz.
Aryplara oýnamaklyk, gülmeklik,
Dünýälik diýp, ýügürmeklik, ýelmeklik, Aşrat
sürmek, aş mazasyn bilmeklik, Ejiz düşen bir
bimara ýaraşmaz.
Ýada hem näz etmek, öýke – gardaşa,
Pala, gurra uýmak, ynanmak düýşe,
Dogaça – utanmak, gahar – derwüşe, Nebis
üçin il gezmek pire ýaraşmaz.
Bigadyra – gadyr, näkese – hormat,
Ýakyna hat ýazmak, ýyraga – sargyt, Abdala
– nik puşeş, aşyga – rahat, Hatarda boş gitmek
nere ýaraşmaz.
Ite palaw bermek, ata hem – kepek,
Owlak, guza – nogta, kökene – köşek,
Alamana – ýaby, ýaryşa – eşek, Toýa
münüp gitmek sygra ýaraşmaz.
Doňuz çyksa depä, jeren hem daga,
Bilbil hem jeňele, garga hem baga, Pyşbaga –
agaja, uçsa gurbaga,
Kelpezeden gaçmak mara ýaraşmaz.
Mur yssa çydamaz, sowuga – kelguş,
Ýele hem – erbeze, köp ýagmyra – muş, Şor
aba – hemdune, bahr içre – harguş. Näheň
oýnap çyksa, gyra ýaraşmaz.
Aýdýar Zelili, hassa – hoşroýlyk,
Kerke – uzak ýaşamak, pile – garrylyk, Gurda
– dilegçilik, baýguşa – horluk, Tilki awun
iýmek şire ýaraşmaz.
Özge dem bolmaz
Ganymat bil saglyk bilen gezeniň,
Dem şu demdir, biliň, özge dem bolmaz;
Bikärdir ýaltanyp, ýaman ýöreniň, Bu bir
hassalykdyr, asla em bolmaz.
Bir niçeler gezer mele don geýip,
Örtener nebsiniň oduna köýüp,
Magtanarlar ile «sopy men» diýip, Emma
weli gözlerinde nem bolmaz.
Hergiz köňül bermäň ýalan pirlere,
Magtanyp, keramat satsa sizlere, Dilenip
gezerler, hordur gözlere, Şeýtanyň şägirdi
hergiz kem bolmaz.
Zelili, sözlegin herne bileniň,
Tiliňde olmasyn gybat-ýalanyň, Uly iliň
adyna aşyk bolanyň
Dünýä üçin ýüreginde gam bolmaz.
Janymyň jananasy
Sen-sen meniň dilberim,
Janymyň jananasy;
Iki jahan serwerim, Köňlümiň
gamhanasy.
Ýüzleriň gül-gülmüdir, Owazyň
bilbilmidir,
Zülpleriň sünbülmidir, Dişleriň dür
dänesi.
Yklym perizady sen,
Gamgyn köňlüm şady sen.
Sen bir yşkyň ody sen, Men
pakyr perwanasy.
Men bir misgini-gedaý,
Sen näzenin, husna baý,
Kirpigiň ok, gaşyň ýaý. Men
onuň nyşanasy.
Jynmu sen ýa almu sen,
Janyma ajalmu sen,
Güňmu sen ýa lalmu sen, Eý,
sonalar sonasy.
Gylaw berdiň duşmana,
Dosgy kyldyň bigana, Indi
görmek gümana, Ýamandyr
zamanasy.
Zelili, ahy-zaryň,
Dilberim, alla ýaryň,
Birew sorsa «Ne käriň?» —
Bir senem diwanasy!
Gelýär
Eý ýaranlar, musulmanlar,
Görüň, söwer ýarym gelýär;
Halaýygy haýran edip, Ol
serwi-rowanym gelýär.
Bize dogry-dogry bakar,
Müjgäň tygy jany ýakar,
Agzy pisse, lebi şeker, Dişleri
dürdänem gelýär.
Sallanyp çykypdyr düze,
Nazaryn salandyr bize,
Kast eder bu janymyza, Gözleri
girýanym gelýär.
Gaz ýöriş, maral bakyşly,
Keýik gez, tugun nakyşly,
Badam gabak, ýakut saçly, Zülpi
zerefşanym gelýär.
Diýr Zelili, garşy alyň,
Jary alyp, ýolun çalyň, Gol
gowşuryp, hyzmat kylyň, Meniň
Döndi hanym gelýär.
Köz biläni
Dilber, sen meni ýandyrdyň
Bir görünmez köz biläni;
Ýene ýüz kürsä mündürdiň, Müň
doýdurdyň näz biläni.
Ýakyp sen içim-daşymy,
Telbe edip sen başymy,
Alyp sen akyl-huşumy Şol
piýala göz biläni.
Husnuň dünýä şugla salar,
Aý-gün ýanaşsa, uýalar,
Özünden giden köp bolar, Ýörir
bolsaň düz biläni.
Bagyňa seýle barmadym,
Nowça gülüňi tirmedim,
Aý dek jemalyň görmedim, Ötdi
tomus-güýz biläni.
Düşseň men guluň eline. Mal-başym
huda ýoluna,
Men bermenem ýüz geline, Ýene
togsan gyz biläni.
Dözmen bu derdi-azara,
Güýç alýar ol bara-bara,
Synam üzre täze ýara Burç
goýup sen duz biläni.
Janym bu jepadan dynmaz,
Yşk derýasy daşar, synmaz, Bagtym
gaflatdan oýanmaz Söhbet bilen, saz
biläni.
Jepbar bagtym bendin açmaz,
Şum talygym murgy uçmaz, Içden
ýaryň ody öçmez
Baran bilen, buz biläni.
Zelili diýr, şamçyragym,
Iki jahanda geregim,
Yşkdan dolupdyr ýüregim, Egsebilmen
söz biläni.
Dostdan gaçar
Mert hyzmat eder duşmana,
Muhannesler dostdan gaçar; Gelse
görünmez myhmana, Gizlener, bir
hasdan gaçar.
Barsaň, hyra-hyra bakar,
Gürrüldisi göge çykar, Çöl
ýerde çaňgörse gorkar.
Bara bilmez, pesden gaçar.
Eýlese bir ýana sapar,
Öz-özünden habar tapar, Obadan
çykgaç at çapar, Gara görmän,
sesden gaçar.
Goçaklara budur pişe,
Günde yşk eder döwüşe,
Muhannes barmaz söweşe, Syrylyp
alysdan gaçar.
Mertge destgir bolar alla,
Bes bir özi – kyrka, ellä, Ýaby
gire bilmez galla,
Gul döner, mejlisden gaçar.
Eý byradar, bäri durgun,
Gel, bu söze gulak bergin, Il
horlugyň çeker bir gün, Her
kişi ulusdan gaçar.
Zelili, sygyn jepbara,
Uýma her ýeten murdara, Syýagüwş
azm eder şire,
Özge janawar sesden gaçar.
Aldady meni
Owal başda çirki dünýä
Saz bilen aldady meni;
Owadan geline meňzäp, Näz
bilen aldady meni.
Gapyl bolup, gaýnap daşdyk,
Şeýtanyň şerine gaçdyk,
Köp oýunly söwda duşduk, Baz
bilen aldady meni.
Peýda diýdiler zyýany,
Görkezip altyn kiýany, Ýek
eken soňy-paýany, Söz bilen
aldady meni.
Dünýä uly gyza meňzäp,
Görkezdiler ony bezäp,
Rahat bermän, saldy azap, Ýüz
bilen aldady meni.
Dünýä owal özün öwdi,
Tutaý diýsem, ýüzün sowdy, Ýurtdan
aýryp, Hywa kowdy, Duz bilen
aldady meni.
Bu mekana gonan göçdi,
Niçe çyra ýanyp öçdi,
Sansyz ýyllar gelip geçdi, Ýaz
bilen aldady meni.
Zelili, çekdik jebrini,
Görmedik oňat döwrüni, Ýat
eýletdirip Gürgeni, Boz bilen
aldady meni.
Aglar
Beň çeken sermest humarbaz
Galar borja, «pul» diýp aglar;
Gündiz roza, gije namaz, Çyn
derwüşler «ýol» diýp aglar.
Azmaz zaty dogry är çyn,
Ýaman ýolun alar peri, jyn,
Aşyklar magşugy üçin, Şeýda
bilbil «gül» diýp aglar.
Sugun, hyrs jeňňeli söýer,
Keýik, gulan çöli söýer, Meges
peşe baly söýer,
Guwwaslar «dür», «lagl» diýp aglar.
Saýraşar murg pasly-ýazlar,
Geler hoş dürli owazlar,
Heňňam bilen uçar gazlar, Sona,
ördek «köl» diýp aglar.
Kerler: «Waý gulagym ker» diýr,
Körler: «Iki gözüm ber» diýr,
Şalar «nöker», baýlar «zer» diýr, Pakyr,
misgin «mal» diýp aglar.
Mert bolsaň, ýakyna-ýada
Barabar bol, ýet imdada, Ýolagçylar
teriň suwda Kä «naw, taýmyl, sal»
diýp aglar.
Aýdar Zelili biçäre,
Günde ýüz köý geler sere,
Her kim düşse garyp ýere,
Zarlar, «watan, il» diýp aglar.
Iş bolsa
Namart öýünde gabarlar,
Bir zerre ýakmaz iş bolsa;
Özüni bilmez, göterler, Eger
on öýe baş bolsa.
Öýde bolar gyňyr kişi,
Çöle çyksa, köp teşwüşi,
Namardyň edejek işi — Saklar,
gorkusyz goş bolsa.
Namart owal öýden gitmez,
Eger gitse, goşdan ötmez,
Goç ýigit hergiz gaýytmaz, Döndermez
ýüz, müň baş bolsa.
Namartlar sözün zikr eder,
Gitdikçe özi pikir eder,
Hudaga ýüz müň şükr eder, Duşman
arasy daş bolsa.
Namartlaryň huşy göçer,
Lebi gurar, gany gaçar,
Goç ýigitler serden geçer,
Güýçli ganyma duş bolsa.
Namart şonda ýere döner,
Güwşi salyk hara döner,
Goç ýigitler şire döner, Şol
meýdanda söweş bolsa.
Zelili diýr, muhannesler,
Ýow görse, titrär namartlar, Mestana
ýöreýip mertler,
Islär, günde döwüş bolsa.
Ýalandadyr
Barça günäniň enesi
Gybat bilen ýalandadyr; Ili
aldamak tenesi Az berip,
köp alandadyr.
Men-menlikde gezer käsi,
0Günbe-günden bolar asy, Agyz
içiniň yzasy «Gah-gah» edip
gülendedir.
Ýygjak bolup dünýä-zeri,
Garyplara derdeseri,
Zat diýp çapar baýy-piri, Gözi
gumdan dolandadyr.
Ne pakyry, ne daýhany,
Ölüm bilmez begu-hany,
Bir wagt çekerler puşmany Haly
zebun bolandadyr.
Zelili aýdar, bu haly,
Kimse egsik, kimse doly, Eziz
ömrüň zowaly
Eltip göre salandadyr.
Başda bellidir
Boljak ýigit ýaşlykdan,
Ol owwal başda bellidir;
Ula-kiçä özün aldyr, Deň
bilen duşda bellidir.
Birewe ýoldaş bolanda,
Gatnaşyp, gardaş bolanda,
Ýagşy-ýaman iş bolanda, Çyn
dost geňeşde bellidir.
Bir niçe adam çen bilen,
Çeni gatadyr çyn bilen,
At tanatdyrmaz syn bilen, Ýüwrük
ýaryşda bellidir.
Köp goşun başlan serdarlar,
Mert kişiler gider barlar,
Namart gury öýde gürlär, Batyr
söweşde bellidir.
Her kişiniň bolsa akly,
Söz jaýynda sözlär hakly,
Uzak ýola agyr ýükli Iner
gidişde bellidir.
Ilden yrak çöl ülkede
Şir saýar özün tilki-de,
Suhangöýler märekede, Jomartlar aşda
bellidir.
Zelili diýer, serhoşlar,
Ýorga münüp, ýüwrük goşlar, Eýesin
islän derwüşler
Säher göz ýaşda bellidir.
Käre döndi
Ýyl-ýyldan işler pis boldy,
Her kişi bir käre döndi;
Ýaman işler peýda boldy, Pysky-pysat
bara döndi.
Il üçin aglaýan sesler,
Belent boldy niçe pesler,
Pul ýygnaýan muhannesler, Her biri
bir äre döndi.
Bir niçeler gapyl ýörer,
Eklenç üçin janyn berer, Anty-şerti
oýun görer, Ant-kasam hünäre döndi.
Ýylda birin ikä keser,
Gelen ryzkyň ýolun tusar
Algy diläp, ýüzün asar, Il
bary süýthora döndi.
Ajy derdi jana salar,
Ondan soňra melul bolar,
Işan, sopy hem mollalar —
Barysy betkäre döndi, Garyplar
galmady sanda,
Mürewwet ýok begu-handa, Eý
ýaranlar, şu zamanda Diwan işi
para döndi.
Süýde berip, ýygar maly,
Garamazlar sagy-soly, Şu
günlerde uly ili Gassap dek
soýara döndi.
Zelili diýr, dar bu jaýlar,
Elip kaddym boldy ýaýlar, Şu
eýýamda niçe baýlar
Göýä sokjak mara döndi.
Gürgene gideli
Hywa hannyň salgydy agyr,
Han ýanynda günüň ygyr. Halap
söýen maly sygyr, Däli Gürgene
gideli.
Hywa hannyň aty bolar,
Dürli gülli oty bolar,
Ýeri, ýurdy gaty bolar, Däli
Gürgene gideli.
Han ýanynda günüň hatar,
Ýazyna buzuny satar,
Hywa gelen borja batar, Däli
Gürgene gideli.
Zelili diýr, ýandym munda,
Ýarym aglaýandyr onda,
Biz galdyk hanyň zulmunda, Däli
Gürgene gideli.
Bellidir
Dostlar, artyk söz çekmek,
Är ýanynda bellidir;
Supra ýaýyp, nan dökmek, Bar
ýanynda bellidir.
Ganym görende mertler,
Goş başynda namartlar, Çölde
gezen aç gurtlar Har ýanynda
bellidir.
Başa düşse ýaman iş,
Şonda gerekdir gardaş,
Şir ganymy syýagüwş Şir
ýanynda bellidir.
Men aýdaýyn bire-bir,
Agaç içinden gurt iýr,
Osolny aňtap, kişmir Mar
ýanynda bellidir.
Aňlana ber nesihat,
Aňlamaz tutmaz öwüt, Bir
tagsyply goç ýigýt Ar
ýanynda bellidir.
Bahar açylar güller,
Saýrar gumry-bilbiller,
Ziba, näzli gözeller Tör
ýanynda bellidir.
Zelili diýer, ýa hak,
Bu garyp halyma bak,
Artan-egsen, galan ýük Ner
ýanynda bellidir.
Boldum
Ýesir bolup, munda gelip,
Jandan doýan ýaly boldum; Ýagşy
meýlisden aýrylyp, Göýä çopan
ýaly boldum.
Garyplyk aldy kuwwaty,
Çeker boldum muşakgaty, Ýüz
müň gaýgy-garamaty Başa goýan
ýaly boldum.
Taşlap geldik ol mekany,
Jebre saldyk şirin jany,
Pähm edip peýda-zyýany, Indi
duýan ýaly boldum.
Howp aldy aklyň öýüni,
Aldyrdyk iliň ýerini, Indi
watanyň şükrüni, Ýagşy
bilen ýaly boldum.
Görmedim köňül çagyny,
Aldyrdym ýürek ýagyny, Çekip
watanyň dagyny,
Oda köýen ýaly boldum.
Ötdi aýralyk yzasy,
Gaçdy Hywanyň mazasy,
Göýä bir otly lybasy Egne
geýen ýaly boldum.
Neler gördük zalym handan,
Aýyrdy eziz watandan,
Zelili diýr, şu mekandan
Göýä doýan ýaly boldum.
Ýoldur bu
Owal Adam ata döräp,
Erenler geçen ýoldur bu;
Pygamber hasasyn süýräp, Weliler
geçen ýoldur bu.
Buhar telpegi başynda,
Sürgün ýorganyň joşunda, Aýny
ýigrimi ýaşynda Ýigitler geçen
ýoldur bu.
Ol dereden derä bukan,
Çakmak çakyp, otlar ýakan, Dagdan
aýrak, umga ýykan Mergenler geçen
ýoldur bu.
Ternawly ýapdan ýakanlar,
Gülli ýorunja dakanlar, Höwes
bilen at bakanlar, Seýisler geçen
ýoldur bu.
Dogry oturyp, gyýa bakan,
Aşygynyň janyn ýakan,
Gözün süzüp, gaşyn kakan Gözeller
geçen ýoldur bu.
Ak ýüzünde haly taýly,
Şirin sözli, hoş roýly, Uzyn
boýly, göwsi jaýly Gelinler
geçen ýoldur bu.
Zelili ýar üçin aglap,
Ýandyrdy ýüregin daglap,
— Garybym – diýp, dessan baglap,
Şasenem geçen ýoldur bu.
Indi
Biliň, ahyrzaman ýakyn
Gelipdir bigüman indi; Bolupdyr il
ile ýagy,
Oba oba duşman indi.
Çykypdyr täze ýol ýoda,
Galypdyr öňki urp-kada,
Gulak salmazlar nurbada, Diňlemezler
aman indi.
Köňüle kine dolduryp,
Pakyr malna göz gyzdyryp,
Ýersiz bir-birin öldürip,
Ederler nahak gan indi.
Rast dogry ýoldan gaýdarlar
Rahy-şeýtana giderler,
Jan dostlaryna aýdarlar Aldag-ähdi
ýalan indi.
Birewden pul karz alarlar,
Soň dönüp, dawa kylarlar,
Tobasyz, küfr bolarlar, Geçerler
biiman indi.
Gezerler, nämährem gözde,
Hergiz uýat bolmaz ýüzde, Haýa-
şerim gelin-gyzda, Ýokdur edep-
ekram indi.
Refs edip ylma-kelama,
Asy bolarlar möwlama,
Lukma dönüpdir harama, Şübhelidir
aş-nan indi.
Alyma hyzmat kylmazlar,
Pent-nesihat almazlar,
Aňlamazlar, hiç bilmezler, Sud
kaýsydyr, zyýan indi.
Abytlarda ybadat ýok,
Baýda haýyr-sahawat ýok, Begde
rehim, şepagat ýok, Zalym bolmuş
soltan indi.
Nebs üçin il gezer pirler,
Tamyg edip, el sererler, Kazylary
ýüz görerler, Bolmaz dogry
diwan indi.
Bet işe ederler meýli,
Ýada salmazlar jelili, Aýdar
gelipdir Zelili,
Ýagşy ötüp, ýaman indi.
Eýledi husnuna hyrydar meni
Ýaňy başdan oda saldy ýar meni, Eýledi
husnuna hyrydar meni.
Zülpleri tar-tar meni,
Aglatdy zar-zar meni,
Gaşy keman, kirpikleri tir meni, Eger
görse, gamzalary iýr meni, Öldir bu gün
gözleri ganhor meni.
Jahan içre meni ryswa kylypdyr,
0Bu eziz ömrümi kötä kylypdyr,
Maňa jepa kylypdyr, Ýakyp eda kylypdyr,
Gaýgy bile sargaryp, gül reňkim
solupdyr,
Illere meşhur edip, indi gözden salypdyr,
Çyn owsunjy-sahyrym, syýa saçy mar
meni.
Yzynda kylypdyr ýar meni sana, Mejnun
kibi däli, telbe, diwana.
Ýarym gözi messana,
Dişi sadap, dürdane, Pelek ýardan
aýyrdy, kyldy meni bigana.
Men ah urup aglar men, ahym çykar
asmana, Bu azara goýdy sütemkär meni.
Ýar jemalyn görkezip, otlar saldy bu
jana,
Örtendi gara bagrym, ýüregim döndi
gana.
Ady düşdi Eýrana,
Balh, Buhar, Badahşana,
Aşak Bagdad, Müsüre,
Kengana, Rumustana,
Meniň ýarym deý neri gelmez indi
jahana, Eýledi köýünde şermisar meni.
Zelili diýr, düşdüm ýaman söwdaýa,
Rehm etmedi men dek ejiz gedaýa,
Kaddy meňzär suraýa,
Ýüzi ogşaýyr aýa,
Bilmeýir men, niçik galdy başym belaýa,
«Dat, perýat, dilber» diýdim, hiç
ötmedi haraýa.
Etdi ýaman derde giriftar meni.
Halym perişan
Pyrakyňda seniň, eý, serwi-rowan,
Bolupdyr bu meniň halym perişan,
Eý, biwepa ýar,
Köp berdiň azar,
Menden ne günä gördüň, eý jenan,
Alma zenahdan,
Zülpi huraman,
Ýandyrdyň meni,
Köýdürdiň meni,
Rehimsiz dildar, Gözleri
ganhor.
Çyn nurana wežh baýza berkemal,
Labzy şähdi-şeker, eý sahypjemal,
Bäri gel-bäri,
Görset didary,
Çekdirme beýle ah ile efgan.
Güldürme duşman,
Bagrym doly gan,
Ýandyrdyň meni,
Köýdürdiň meni,
Rehimsiz dildar, Gözleri
ganhor.
Magşuk aşygyna nazar salmazmy,
Jepa galyşmazmy, rahat gelmezmi?
Akdy eşgim gözden,
Sylmaklyk sizden,
Köp umydym bar, eý, mahy-taban,
Derdim perawan,
Goýduň çoh arman,
Ýandyrdyň meni,
Köýdurdiň meni,
Rehimsiz dildar, Gözleri
ganhor.
Eý, aýny-katyl, gamzasy hanjar,
Ýitidir neşterden, bagryma sanjar,
Eý, kaddy-şemşat,
Eý, zulmy apat,
Müjgenleriň tirdir, gör, ebruň-keman.
Eý, pisse dahan,
Dişleri dürden,
Ýandyrdyň meni,
Köýdürdiň meni,
Rehimsiz dildar, Gözleri
ganhor.
Bolup men yzyňda däli-diwana, Wasly-
wysalyňdan etme bigäne, Erk sende, jan
ýar!
Nurbat, aman ýar,
Zelili aýdar, eý, keremli soltan,
Ýoluňda bu jan,
Başym terjiman,
Ýandyrdyň meni,
Koýdürdiň meni,
Rehimsiz dildar, Gözleri
ganhor.
Gerekdir
Dergähiňe bir arzym bar, ýaradan,
Bize bir mähriban Leýli gerekdir;
Bugdaýy reň bolsun akdan-garadan, Ýagşy
gylyk, ýagşy hoýly gerekdir.
Gaýraty köp bolsun işde, jedelde,
Gara saçy düşsün ak ýüze dalda, Ýagşy
ata, ýagşy ene görelde, Aşygy öldürji
towly gerekdir.
Boýy uzyn bolsun, ýüzi ak bolsun,
Balaman bakyşly, tugun tap bolsun, Hemme
bet işlerden süňňi sap bolsun, Emma
bezenişi şaýly gerekdir.
Zelili, dergähe ýüzüm tutar men,
Kabul kylsaň, şirin jandan öter men, Gadam
goýsaň, gaş üstünde göter men, Didämiň
üstünde ýoly gerekdir.
Döndi
Gulam şahym, saňa dada gelmişem,
Eşitgin arzymny, haraýym Döndi; Perwana
dek urup, oda gelmişem, Eger razy bolsaň,
ýanaýym, Döndi.
Ýaradan alladan gaýry pena ýok,
Dilde zikir, senden başga sena ýok,
Men bilmedim, mende zerre günä ýok,
Hatam bolsa, geçgin günäýim, Döndi.
Men aglar men, zag gonupdyr gülüňe,
Gel, bir sözle, guwanaýyn tiliňe, Beýle jebr
etmegin misgin guluňa, Syr perdäň, aç
ýüzüň, göräýim, Döndi.
Hijran ody bilen ýürek daglaly,
Iki elimiz ýakamyzda baglaly,
Çola ýerde zaryn kylyp aglaly, Ahyry
işidir hudaýym, Döndi.
Bolmadym dünýäde bäş gün parahat,
Gündiz aramym ýok, gijeler rahat, Mundan
artyk hiç bir bolmaz muşakgat, Bir günüm
ýyl, ýüz ýyl bir aýym, Döndi.
Ezeli – hakyky aşykam çyndan,
Köňlümiň riştesi üzülmez senden,
Umyt bar munda jan çykynça tenden,
Ahyretde sen-sen tamaýym, Döndi.
Zelili diýr, indi telbe bolup men,
Çykabilmän, yşk bährinde galyp men,
Seýidini alyp, seýle gelip men,
Budur meniň dostum – hemraýym, Döndi.
Meniň
Eý byradar, jellat gözli bir zalym.
Yşk oduna süňňüm ýakandyr meniň;
Hasratyndan ah çekmekden eňränim Sadap
dek dişlerim dökendir meniň.
Zowky dünýä maňa bolupdyr haram,
Ne mende takat bar, ne sabry-aram,
Aglamakdan her ruzy-şeb, subhy-şam,
Gözüm ýaşy sil dek akandyr meniň.
Köňül talwas eder, ýete bilmenem,
Baş alyp, bir ýana gide bilmenem, Ynjalyp,
parahat ýata bilmenem, Bagryma sanjylan
tikendir meniň.
Dadyma ýeten ýok, men kylsam haraý,
Onuň üçin telbe bolup men gedaý,
Kirpigin ok edip, gaşlaryny ýaý, Synamy
nyşana dikendir meniň.
Öýkäm köpdür näzli ýaryň ýüzünden,
Saldy meni uly iliň gözünden, Iki
dünýä aýrylmanam yzyndan,
Zülplerin boýnuma dakandyr meniň.
Ýokdur bu jahanda meniň deý bolan,
Hak aşygam çyndan, diýmenem ýalan,
Gahar edip, yşkyň çiriki bilen, Gelip, ýar
öýüme bukandyr meniň.
Zelili, dogry dur hakyň ýoluna,
Her söz geler şahyrlaryň tiline, Turup,
hijran pilin alyp eline,
Köňlüm ymaratyň ýykandyr meniň.
Eý gardaş
Halymdan habaryň ýokdur, eý gardaş,
Öňküden zyýada boldy pyganym;
Derdimi içimde pynhan kylardym, Indi
äşgär boldy syrry-pynhanym.
Uýat-haýa, şerim gitdi ýüzümden,
Şeb bidaram, hab nist bolup gözümden,
Köňül etme, byradar, meniň özümden,
Erkim ýokdur, yşk alyp ygtyýarym.
Derdim başdan aşa, köňlüm gamlydyr,
Subhu-şam kemelmez, çeşmim nemlidir,
Girýanyň menden az, derdiň çemlidir, Meniň
saňa müň hessedir girýanym.
Yşk ýolunda mydam özümi çaglap,
Muhapbet potasyn bilime baglap, Külbeýi-
ahzanda ýatyr men aglap, Bilmesin diýp, hiç
kim ýagşy-ýamanym.
Bagtym murgy uçmaz-peri gyryldy, Hijran
meýdanyna matam öwrüldi,
Ýandym, eda boldum, külüm sowruldy,
Kimse tapmaz jahan içre nyşanym.
Galmaz, ýykylypdyr köňlüm diregi,
Aldy degre-daşym yşkyň çirigi,
Galdym haýran, ýokdur destim ýaragy, Alar
indi janym, bermez amanym.
Zelili diýr, gitmez synamyň dagy,
Ab dolmuşdyr, synyp küşdim gyragy, Derýa
batdym, eden ýokdur soragy, Meger, sorag
ede ol Döndi hanym.
Islemen seni
Köp çekdim jebriňi jepaly, dilber,
El göterdim indi, islemen seni;
Bolmadyň sen maňa wepaly, dilber, El
göterdim indi, islemen seni.
Dünýe eşretinden jyda eýlediň,
Mejnun dek yzyňda geda eýlediň,
Halaýyk içinde ryswa eýlediň, El
göterdim indi, islemen seni.
«Ýar» diýip, saýramakdan tilim galmady,
Indi «ýar» diýmäge halym galmady,
Deprenere hiç mejalym galmady, El
göterdim indi, islemen seni.
Iýenim, içenim çykmaz ýüzüme,
Ebgärligim zahyr boldy özüme,
Ýakyndan ak-gara görner gözüme, El
göterdim indi, islemen seni.
Dönüp, garar bolsam öten mahala,
Ahy-hasrat bilen geldim bu hala,
Aýlansaň başyma günde ýüz ýola, El
göterdim indi, islemen seni.
Göz ýaşym akmakdan hunriz bolupdyr,
Synam jerahaty göz-göz bolupdyr, Meniň
senden iýnim bez-bez bolupdyr, El göterdim
indi, islemen seni.
Zelili diýr, keşdim suwda synandyr,
Istihanym yşk oduna ýanandyr,
Indi köňlüm senden buza Dönendir, El
göterdim indi, islemen seni.
Ýar senden
Ýaňaklary läläm, pisse dahanym,
Men döner men, köňlüm dönmez ýar senden;
Roýy gül-benewşäm, toty suhanym,
Men döner men, köňlüm dönmez ýar senden;
Perhat «Şirin» diýip, munça gezendir,
Mejnun, Leýli sütemine dözendir,
Diýmegil: «Ýar menden elin üzendir»,
Men döner men, köňlüm dönmez ýar senden;
Çykmak bolmaz ýaradanyň emrinden,
Adamzatdyr, görer biri-birinden,
Ölen aşyk ýokdur magşuk jebrinden,
Men döner men, köňlüm dönmez ýar senden;
Bu ýalan jahanda sen-sen daýanjym,
Göwherim, hazynam, magdanym, genjim,
Maksadym, myradym, köňül güýmenjim,
Men döner men, köňlüm dönmez ýar senden;
Zelili diýr, meniň Döndi hanym sen,
Jesedim içinde şirin janym sen, Gyýmazym,
dözmezim, mähribanym sen,
Men döner men, köňlüm dönmez ýar senden.
0Seýle gideli
Iki jahan byradarym, hemdemim,
Gel, Seýidim, ýara seýle gideli;
Hoş mübärek gül ýüzüni görmäge, Gel,
Seýidim, ýara seýle gideli.
Baraly, soraly, nedir ahwaly,
Biziň üçin talhmy aby-zulaly,
Ýaşy on dört-on bäş, aýny mahaly, Gel,
Seýidim, ýara seýle gideli.
Ýüzleri nurana, hurşydy-taban,
Kaddy şemşat erer, zülpi huraman, Dişleri
dürdäne, lagly-Badahşan, Gel, Seýidim,
ýara seýle gideli.
Agzy çün pissedir, lebleri baldyr,
Gözleri pyýala, gaşy hilaldyr,
Gören göz aýyrmaz, sahypjemaldyr, Gel,
Seýidim, ýara seýle gideli.
Zelili aýydar, ol Döndi hana,
Gideli, bir işi eýläp bahana,
Belki, gamgyn köňül bola şadýana, Gel,
Seýidim, ýara seýle gideli.
Nyşan, seýidi
Ýakyn köňül bilen bu ýyrak ýerden
Gönderdim men saňa nyşan, Seýidi!
Gündogdudan, Hallygylyç serdardan, Ýazyp
bir zarynjy dessan, Seýidi!
Aldandyk, tersleşdik, hanyň hyýaly,
Dini dostdur, ýaman kuffardan päli,
Ýurdundan turuzyp, agladyp ili, Kyldy
harap, etdi weýran, Seýidi!
Galdyk bu mähnetden munda sakynyp,
Ryzkymyzny sagdan, soldan tapynyp, Daş
gaçarmyz, görenmizden gypynyp,
Mesgenimiz çöl-beýewen, Seýidi!
Häli-şindi watan düşmez agzymdan,
Nanu-nemek asan ötmez bogazymdan,
Gije-gündiz seni diýip gözümden, Akar
ýaşym bady-baran, Seýidi!
Hat ýollamak, unutmazlyk ýatlaşyp,
Aýralyk bir dag-düwündir gatlaşyp,
Gürgeniň düzünde toý-toý artlaşyp, Ýene
sürsek bile döwran, Seýidi!
Bu otlara bu jan dözmez, men dözsem,
Ýurt şirin zat, köňül üzülmez, el üzsem,
Tapmaryn Hywany, Buhary gezsem, Seniň
deý özüme ýaran, Seýidi!
Ata-baba geçen jaýlary görsem,
Gürgenden nan iýsem, Etrekde ýörsem,
Degmeseler, at üstünden bir barsam, Hiç
bolmasa etsem seýran, Seýidi!
Men neýläýin, galdy ara daş bolup,
Ganatym ýok, uçup gitsem, guş bolup,
Saglygymyzda bir-birge duş bolup,
Aýrylyşsak, galmaz arman, Seýidi!
Gezer bu Zelili örtenip, bişip,
Bardy niçe aýrylanlar gowuşyp, Öten
bahar Kesarkaçda sataşyp,
Hany etdigiň ähdi-peýman, Seýidi?
Salam, seýidi!
Köňli çökgün — bu biçäre garypdan,
Gönderdim men saňa salam, Seýidi! Ýollar
hyz-haramy, aralyk ýaman, Baryp, hal-
ahwalyň sorma, Seýidi!
Üç ýyl boldy bir görmäli didaryň,
Gelmedi bir hat-galamyň, güftaryň,
Azaby-kyýamat—çeken azabyň, Hak
bersin derdiňe şypa, Seýidi!
Eşitdim, gidip sen karzdar bolup,
Hatyjany bir görmäge zar bolup, Ýat
illerde garyplykdan har bolup, Göçe-
göçe ilden-ile, Seýidi!
Söz sorana diýrem aklym ýetenden,
Pent alana biýrin zehnim tutandan, Tä
ölinçä aýyrmasyn watandan Hiç bir
bendesini huda, Seýidi!
Dert kän munuň kaýsysyna ýanaly,
Synam üsti çapraz-çapraz ýaraly, Ataşsyz
örtedi zalym gaýraly,
Berdi jaýsyz jebri-jepa, Seýidi!
Ýat etsem şol öten ýowuz günleri,
Eşki-çeşmim derýa eder çölleri,
Parahat oturan abat illeri Bibat etdi
bu paňkelle, Seýidi!
Gije bardy, gündiz barmady aýyk,
Gapyllykda harap boldy halaýyk, Iş
etmedi musulmanlyga laýyk, Saldy
başlaryna gowga, Seýidi!
Sürüldiler il barysy eňşeşip,
Pyganyna daglar, daşlar gymşaşyp, Asman
joşa geldi, zemin gowşaşyp, Bulutlar
durdular nala, Seýidi!
Görmesin ol jebri musulman bende,
Bady-baran garlyp ýagar tün günde, Köpi
ölüp galdy, az çykdy zinde, Arkaç indi
uwla-uwla, Seýidi!
Müýmün bolan bolar bu işe girýan,
Bagry para-para, baglap ýürek gan, Ýesiriň
ilersi barypdyr Tähran, Gaýrasy dolupdyr
Hywa, Seýidi!
Diýmek size ne hajatdyr — gördüňiz,
Sözlemesek, egsilmeýär derdimiz, Ýokarsy
Ýolöten, aşagy deňiz, Pytrady il bu iki ara,
Seýidi!
Kimi garyp goňşy, kimisi daýhan,
Kimi goýun çopan, kimisi sarwan, Gözel
iliň şeýle bolanna dözmän, Men aglaryn,
sen hem agla, Seýidi!
Men bilmenem, siňipmidir gargyşlar,
Geldi bir musallat, dagyldy başlar, Pelek
bakyp, ýene dönse gerdişler, Şaýet, rehm
eýlese alla, Seýidi!
Ürgenji illermiz gaýtsalar bäri,
Saga-sola dargan ýygylsa bary,
Jem bolup ýöresek, galmasa biri, Sürüp
barsak Garrygala, Seýidi!
Çomry sada bolsa, çarwa – Sergizde,
Günbatary Çatda, Öýlük düzünde,
Gündogary Hartut, ardy Margizde, Öňi
baryp gonsa Guwla, Seýidi!
Zelili diýr, şol jaýlara baransoň,
Bir niçe gün hoş günleri görensoň, Sizler bile
zowky-sapa sürensoň,
Arman galmaz, dolsa kaza, Seýidi!
Watanym seni
Ýürek telwas eder, göterler serim,
Köňül arzuw eýlär, watanym, seni! Etrek,
Gürgen ýurdum – gezen ýerlerim, Köňül
arzuw eýlär, watanym, seni!
Sugunly, umgaly, çal goçly daglar,
Belentden pesdine akan bulaglar,
Sowuk suwly, ter çemenli awlaglar, Köňül
arzuw eýlär, watanym, seni!
Miwesi bihasap, bakjaly baglar,
Awy binahaýat, uly awlaglar, Ýada
düşer ajap döwranly çaglar, Köňül
arzuw eýlär, watanym, seni!
Ýalaňaç horlanmaz mugan gyşyna,
Ýazyna dürli ot, maly başyna, Ýaýlasynda
her kim çykar daşyna, Köňül arzuw eýlär,
watanym, seni!
Tanytmaz, barabar garyby, baýy,
Hiç kişi kişiden bolmaz tamaýy, Ekseň
gyzyl biter, kemdir jepaýy,
Köňül arzuw eýlär, watanym, seni!
Boz, ala dyrmykly zynatly öýler,
Gul, gyrnak baýrakly abraýly toýlar,
Gözüm ýaşy durmaz, gelende köýler, Köňül
arzuw eýlär, watanym, seni!
Senemleri kasap-puşeş geýerler
Hereklerne şähdi-şeker iýerler, Aşyk-magşuk
olup, ýanyp-köýerler, Köňül arzuw eýlär,
watanym, seni!
Goç ýigitler gazat üçin çykarlar,
Serdarlary baýaw ýola bakarlar,
Batyrlar gaýtmaz, gala ýykarlar, Köňül
arzuw eýlär, watanym, seni!
Haýp, abat iller ber-bibat boldy,
Dostlar gamgyn boldy, duşman şat boldy,
Aýrylyşdy, aşna-ýarlar ýat boldy.
Köňül arzuw eýlär, watanym, seni!
Gäwüre ne öýke, musulman zary,
Ata oguldan, ene gyzdan saldy aýry, Her
kimiň özüne ýagşy öz ýeri, Köňül arzuw
eýlär, watanym, seni!
Etdiler Ýusupny Müsürge soltan,
Diýdi: – «Bolsam ýegdir bir guly – Kengan»,
Ýurdundan turmasyn hiç bir musulman, Köňül
arzuw eýlär, watanym, seni!
Köňlümiň aramy, çeşmim röwşeni,
Men neýläýin, dostlar, onsuz bu jany,
Görermikäm Seýidi deý janany, Köňül
arzuw eýlär, watanym, seni!
Zelili, bu ýurtda aýş ýok, höwes ýok,
Her kim başyna gaý, belent ýok, pes ýok, Toý-
tomaşa, märeke ýok, meýlis ýok, Köňül arzuw
eýlär, watanym, seni!
Sil bolar boldy
Gije-gündiz aglamakdan «ýar» diýip,
Indi gözüm ýaşy sil bolar boldy;
Bilbil idim, saýrar idim «gül» diýip,
Saýragan tillerim lal bolar boldy.
Diýmez boldum ahyr «ýar-ýar» diýmekden,
Ýok boldum, tükendim gussa iýmekden, Eý
ýaranlar, gam öýünde köýmekden Elip dek
kamatym dal bolar boldy.
Aklym çaşdy, gitdi dumly-duşuna,
Ahyr gark bolar men gözüm ýaşyna, Şirin
janym düşüp yşk ataşyna, Ýanyp eda
bolup, kül bolar boldy.
Gözüm aglar, köňlüm ýary unutmaz,
Hiç sowulmaz, duman serimden gitmez,
Gaýgy bilen gün ýyrakdyr, daň atmaz, Her
bir günüm indi ýyl bolar boldy.
Zelili zar aglar, bikarar bolup,
Sabyr ýoly menden gyrak sowulyp, Rahatym
kemelip, hasrat köpelip, Derdi-elem maňa
bol bolar boldy.
Halym bardyr
Eý byradar, gozgar bolsaň derdimi,
Ejiz, ebgär düşen bu halym bardyr; Bir
senem yzynda bolup diwana, Hywa, Buhar
gitmek hyýalym bardyr.
Çyn byradar bolsaň, bile gider sen,
Garyp, misgin, pakyr köňlüm güýder sen, Sen
meniň hakymda doga eder sen, Soralmaz,
idelmez ahwalym bardyr.
Hasratynda elip kaddym dal eden,
Ýyglamakdan gözde ýaşym sil eden,
Köýünde süňňümi ýakyp, kül eden, Jebr
etgiji sahypjemalym bardyr.
Meniň bu derdimi tebipler bilmez,
Gün-günden güýç alar, hiç bir egsilmez,
Bagtym gaflat içre oýanmaz, galmaz, Keç
täleý ters gelen ykbalym bardyr.
Tenimiň ruhy jeset içre jandyr,
Zülpleri sünbüldir, pisse dahandyr.
Saçlary ýakutdyr, dişi merjendir, Lebi
şeker, aby-zulalym bardyr.
Hoş buýy misli bir müşki-anbar dek,
Gül beden hem istihany jöwher dek, Ýagty
salar gije, ýüzi göwher dek, Gözi ahuw,
gaşy hilalym bardyr.
Zelili diýr, yşk oduna dözmenem,
Baş alyp gider men, munda gezmenem, Tä
ölinçä ondan umyt üzmenem,
Rahym-kerim atly jelalym bardyr.
Içinde
Arzy-halym bir-bir beýan edeýin,
Gezer boldum ýazsyz gyşyň içinde;
Derdim güýçli, men örtenmän nädeýin,
Gowga köpdür syna-başyň içinde.
Jepa çekip, dünýä ýolun tapmadym,
Toýlar tutup, atlar her ýan çapmadym, Çekip
gonaklary, halat ýapmadym, Bisan boldum
deňi-duşuň içinde.
0Bu garyplyk üstümizden gitmedi,
Köňül maksat-myradyna ýetmedi,
Gaýgy-gamsyz meniň wagtym ötmedi,
Gezmedim hiç köňül hoşuň içinde.
Pelek saldy meni tükenmez hala,
Dünýäde ugradym ýüz kylu-kala,
Kyn boldy güzeran, düşdük bir hala,
Kemdest bolduk niçe başyň içinde.
Bimaza görüner göze mekanym,
Ýyl-ýyldan ýeňledi agyr dükanym,
Aýrylyp perzentden, köýdi bu janym,
Gözlerim galdy-la ýaşyň içinde.
Ölümiň haýbaty basdy gün-gunden,
Ajydyr şirin jan aýrylsa tenden, Iki ýar
sowaly sorarlar menden, Endişe köp
akyl-huşuň içinde.
Zelili diýr, akyl her ýana çaşdy,
Dar boldy bu jaýlar, mazasy gaçdy,
Başyma köp elem-söwdalar düşdi, Her iş
gördüm elli ýaşyň içinde.
Gygyrmak bilen
Gapyl ýatma, adam, tur işiňi gör,
Geçdi kerwen, durmaz gygyrmak bilen; Ajal
gelip, tutar ýakaňdan bir gün, Tutansoň,
aýrylmaz çagyrmak bilen.
Azygyň taýýar et, ýagşy çag—bu çag,
Ara gorkulydyr, gerekdir ýarag, Tetärik kem,
wagt teň, menziliň-ýyrag, Ýetdirmez özüňe
zarp urmak bilen.
Rast ýol barka, egri ýola gider sen,
Neçün beýle özüň asy eder sen, Aga-döne
gedem-gedem eder sen, Goýmazlar parahat
şu ýörmek bilen.
Pelek tora salar ahyr aldaýyp,
Sen ondan bihabar gezer sen gaýyp, Ýörer
sen, «dünýäni tutaýyn» diýip, Tutdurmaz bu
dünýä ýüwürmek bilen.
Aýama diländen elde bar zadyň,
Jan öýünden ber diňläne öwüdiň, Garyp
bolsa, ady bolmaz ýigidiň,
Tutanda daglary oburmak bilen.
Söweş güni mert ýarasyn baglamaz,
Namart gaçar, dönüp soňun saglamaz,
Akly bolan ölüsine aglamaz, Ölen
dirilermi bagyrmak bilen?
Wagtyna ýetmeýin, baglar bar almaz,
Hazan ýeli çalman, gül reňgi solmaz,
Adam häsiýetin adam hiç bilmez, Köp bile
gezişmen, bir görmek bilen.
Ele düşse ziba, perizat gyzy,
Arwahyň almasa, ýakmaz owazy,
Köňül islemez ýerden bir ýaman sözi
Eşitseň, iç gysar sygyrmak bilen.
Gardaşyň gardaşa sözi ötmese,
Gadyrly bolmasa, köňli ýetmese, Ýüregi
sap bolup, içi bitmese, Ne magna
ýüzüne ýylgyrmak bilen.
Ogry görmez, oba içinde ot görse,
Goýun ýatmaz, agylynda gurt görse, Är
öýüne är ger, mylakat görse, Ýüz tapmasa,
gelmez çagyrmak bilen.
Zeliliniň watan çykmaz serinden,
Aglap gezer, kim aýrylsa ýerinden,
Süňňi haramylar gaýtmaz raýyndan, Ýaşy
gaýdyp, sakgal agarmak bilen.
Ýaraşmaz
Götär diýip, tagna, terene etmek
Dünýä mesi bir murdara ýaraşmaz; Nesihat
bermeklik, öwüt öwretmek Taňry guýan akyl
äre ýaraşmaz.
Asly musulmana dininden dänmek,
Ömre ygtybar, jan barlygna yşanmak, Begres
geýip, bile kemer guşanmak Çölde gezen
çopanlara ýaraşmaz.
Kümüş bolmaz, ýagşy zikge ursaň mise,
Gahry gelmez, eger «gul» diýseň tüýse, Öwüt
tutmaz, öwüt berseň bir pise, Ýagşy taglym
ýaman ýara ýaraşmaz.
Näsazlyk — ata-ogul bir-birine.
Gitmeklik ýaraşmaz gyz ýas ýerine,
Haýasyzlyk, şerimsizlik geline, Oral
garry aýal töre ýaraşmaz.
Boş gaýtarmaz, dileg etseň bir mertden,
Müň ýalbarsaň, işiň bitmez namartdan, Ker
hem lezzet tapmaz asta söhbetden, Idegsiz
gezmeklik köre ýaraşmaz.
Derýaga depelik, daglara peslik,
Zalyma rehimlilik, duşmana dostluk, Bege
berimsizlik, raýata meslik, Gaýgysyzlyk
galandara ýaraşmaz.
Aryplara oýnamaklyk, gülmeklik,
Dünýälik diýp, ýügürmeklik, ýelmeklik, Aşrat
sürmek, aş mazasyn bilmeklik, Ejiz düşen bir
bimara ýaraşmaz.
Ýada hem näz etmek, öýke – gardaşa,
Pala, gurra uýmak, ynanmak düýşe,
Dogaça – utanmak, gahar – derwüşe, Nebis
üçin il gezmek pire ýaraşmaz.
Bigadyra – gadyr, näkese – hormat,
Ýakyna hat ýazmak, ýyraga – sargyt, Abdala
– nik puşeş, aşyga – rahat, Hatarda boş gitmek
nere ýaraşmaz.
Ite palaw bermek, ata hem – kepek,
Owlak, guza – nogta, kökene – köşek,
Alamana – ýaby, ýaryşa – eşek, Toýa
münüp gitmek sygra ýaraşmaz.
Doňuz çyksa depä, jeren hem daga,
Bilbil hem jeňele, garga hem baga, Pyşbaga –
agaja, uçsa gurbaga,
Kelpezeden gaçmak mara ýaraşmaz.
Mur yssa çydamaz, sowuga – kelguş,
Ýele hem – erbeze, köp ýagmyra – muş, Şor
aba – hemdune, bahr içre – harguş. Näheň
oýnap çyksa, gyra ýaraşmaz.
Aýdýar Zelili, hassa – hoşroýlyk,
Kerke – uzak ýaşamak, pile – garrylyk, Gurda
– dilegçilik, baýguşa – horluk, Tilki awun
iýmek şire ýaraşmaz.
Özge dem bolmaz
Ganymat bil saglyk bilen gezeniň,
Dem şu demdir, biliň, özge dem bolmaz;
Bikärdir ýaltanyp, ýaman ýöreniň, Bu bir
hassalykdyr, asla em bolmaz.
Bir niçeler gezer mele don geýip,
Örtener nebsiniň oduna köýüp,
Magtanarlar ile «sopy men» diýip, Emma
weli gözlerinde nem bolmaz.
Hergiz köňül bermäň ýalan pirlere,
Magtanyp, keramat satsa sizlere, Dilenip
gezerler, hordur gözlere, Şeýtanyň şägirdi
hergiz kem bolmaz.
Zelili, sözlegin herne bileniň,
Tiliňde olmasyn gybat-ýalanyň, Uly iliň
adyna aşyk bolanyň
Dünýä üçin ýüreginde gam bolmaz.
Zyba gerek
Agalar, ýagşy hatynyň
Kamaty köp zyba gerek,
Biri-birinden zyýada
Altyn saçy syýa gerek.
Ýagşy bir-birine duşsa,
Ryza bile läle guçsa,
Göz bile ümläňde düşse,
Ýary şondan ryza gerek.
Hudaýymdan köpdür umyt,
Goldan gelse, etsek haryt,
Ýüzi aý dek, dişi sepit,
Ýuzünde merhaba gerek.
Magrupy, çeksem ahy-zar,
Mydamdyr istegim didar,
Hahy erkek, hahy (naçar),
Ýüzünde bir haýa gerek.

Kanda bolar
Eý, ýaranlar, halaýyklar,
Çyn gözeller kanda bolar?
Gün görmeýen melaýyklar
Ürgenç bile Hotandadyr.
Üstüne mahmal atdyran,
Ýüzüne perde tutduran,
Her ne diýenin etdiren
Näzli maral Buhardadyr.
Ala köýnek, dony belli,
Syýa gara saçy telli,
Uzyn boýly süýji dilli
Mylaýymlar özbekdedir.
«Alaý-şulaý!» diýip sözler,
Ýorga münüp, ýylky gözlär,
Sagrysy bäş garyş gyzlar
Gazak bile galpakdadyr.
Döwletýar beg diýr, öwmeli,
Ýakasy goşa düwmeli,
Başy tylladan egmeli,
Çyn gözeller türkmendedir.

At ýagşydyr
Ýigide on bäş ýaşynda
Söýgüli arwat ýagşydyr;
Andan soň köňlüniň hoşy,
Ýarag bilen at ýagşydyr.
Yşksyz ýürekde dert bolmaz,
Zaty namartdan mert bolmaz,
Barça adam jomart bolmaz,
Jaýynda hümmet ýagşydyr.
Gel, nesihat eşit bizden,
Aşa tagam geler duzdan,
Märekede bijaý sözden
Gury üýren it ýagşydyr.
Ýigitlik bir gyzyl gülşen,
Garrylykda öçer röwşen,
Gylykly-da bolsa herçen,
Gözele summat ýagşydyr.
Atdyr ýigidiň ýoldaşy,
Oguldyr döwletiň başy,
Gyz-da bolsa koňül hoşy,
Ýigide zürýat ýagşydyr.

Ryzkyň dile gaýypdan,
Başyň gutulmaz aýypdan,
Heýwere näkes zagypdan, —
Ötseň müjerret ýagşydyr.
Magrupy, bilgeniň söýle,
Goç ýigitniň waspyn eýle,
At bilen ýaragyň şaýla,
Duşmana haýbat ýagşydyr.

Bedew
Hak ezelde halk eýlemiş,
Bir ajaýyp zatdyr bedew.
Jennet Byragy diýmişler,
Ýalançyda atdyr bedew.
Berse hanlar ýüz-müň tümen,
Sata bilmez seni münen.
Ak ýol kibi gyr-u-semen,
Çekilen bir hatdyr bedew.
Kakdyryp nalyn kümüşden,
Iýmiti dürli iýmişden,
Ýüwrüşi artykdyr guşdan,
Bahar öwsen batdyr bedew.
Goç ýigit münse üstüne,
Jyzasyn alsa destine,
Dest berse möwlam dostuna,
Ýigide gaýratdyr bedew.
Döwletýara ýoldaş boldy,
Muňly güni syrdaş boldy,
Maňa hemdem Serhoş boldy,
Ýalňyza zürýatdyr bedew.

Ýigide
Eý ýaranlar, söweş güni
Ussat gerekdir ýigide;
Gözel allanyň yşkyna
Haýrat gerekdir ýigide.
Güni bile, aýy bile,
Ýörüň hakyň raýy bile,
Bir mynasyp taýy bile,
Zürýat gerekdir ýigide.
Jesedini oda ýakmaz,
Nämährem ýüzüne bakmaz,
Ýeke atdan tozan çykmaz,
Imdat gerekdir ýigide.
Bir hak çykmasyn ýadyndan,
Aýyrma köňül şadyndan,
Taňla gün dowzah odundan
Azat gerekdir ýigide.
Magrupy, ýar derdim bilse,
Her dem rehim eýläp gelse,
Bir amal eýesi bolsa,
Irşat gerekdir ýigide.

Başy gerek
Eý ýaranlar, goç ýigidiň
Bir dil bilen başy gerek;
Ýa gylygy, ýa gylyjy,
Gazan içre aşy gerek.
Haky özüňe kyl dalda,
Bolmagyl özge hyýalda,
Ýa ogulda, ýa aýalda
Bir köňlüniň hoşy gerek.
Bir goç ýigidiň aşyna,
Deň-duşy gelse daşyna,
Ýowuz gün düşse başyna,
Jan köýer gardaşy gerek.
Arşa çykar perýatlaryň,
Hiç kim eşitmez datlaryň,
Hakykat perizatlaryň
Gözi bilen gaşy gerek.
Belli, alyjy ärleriň,
Rüstem Zal dek pälwanlaryň,
Magrupy diýr, çyn pirleriň
Gözleriniň ýaşy gerek.

Nedir
Görüň, begler, ara açar,
Belki, Serhoşmydyr, nedir!
Gähi gonar, gähi uçar,
Göýäki guşmudyr, nedir!
Aýdyň, begler, boýun sunup,
Geler ýyldyz kibi süýnüp,
Beýge çykyp, pese inip,
Ýa üsti boşmudyr, nedir!
Depeler aňa ýol kibi,
Özi bir öwsen ýel kibi,
Daglardan inen sil kibi,
Bir daşgyn joşmudyr, nedir!
At üstünde bola bolmaý,
Ele gamçy ala almaý,
Oglan takat kyla kylmaý,
Gözünde ýaşmydyr, nedir!
Serhoş, diýseň serhoş özi,
Daň ýyldyza meňzär gözi,
Toýnagyndan çykan tozy
Atylan daşmydyr, nedir!

Döwletýaryň hak ýoldaşy,
Jany at — kowmy-gardaşy,
Ýaman gününde goldaşy,
Gelen Serhoşmydyr, nedir!

Bilip bolmaz
Ne hünäri bar ýigidiň
Garyplykda bilip bolmaz;
Garyplyk bir şum owkatdyr,
Kaza ýetmeý, ölüp bolmaz.
Görmän dünýäniň lezzetin,
Çekmän ahyret mähnetin,
Eýäm bermegen döwletin
Dogum bilen alyp bolmaz.
Owwalda olsaň hub idi,
Bermişem pendi-öwüdi,
Özi bolmadyk ýigidi
Märekäge salyp bolmaz.
Mert ýigitler hiç ölmese,
Namart dünýäge gelmese,
Zaty bigaýrat (bolmasa),
Il derdinden galyp bolmaz.
Magrupy çeker ahy-zar,
Meniň istegenim didar,
Ýaman bendeden hak bizar.
Ýagşydan aýrylyp bolmaz.
0
Şaltyk
Dur gardaşym, senden habar alaýyn,
Artyknyýaz atly ýarym amanmy?
Selbi dek boýlary, aý dek ýüzleri,
Ak ýüzünde zülpi tarym amanmy?
Aby-zemzem suwy—çeşme bulagy,
Amanmyka gözelleriň awlagy,
Hindistanda biten Rumy tüwlegi
Samarkantda biten narym amanmy?
Ýadymdan çykarman her şamu-säher,
Ýaryldy ýüregim, tiz bergil habar,
Dilleri totuýa, lebleri semer,
Ak ýüzünde zülpi tarym amanmy?
Her agaçda alma bolmaz, nar bolmaz,
Çyn aşykda namys bolmaz, ar bolmaz,
Nikasyz ýarlardan maňa ýar bolmaz,
Bilbil uçan şol gülzarym amanmy?
On dördi gijäniň şam salan Aýy,
Iki aşyk aýrylşyp, boldy sähraýy,
Magrupy diýr, sen eýlegil haraýy.
Wadaly, wepaly ýarym amanmy?

Gözele
Owal başda bu dünýäge gelemde,
Bir ata aşygam, bir-de gözele,
Jäht ediban dünýä nazar salamda,
Bir ata aşygam, bir-de gözele.
Daşarda bir bedew köwlenip dursa,
Ak öýde bir gözel towlanyp dursa,
Allahym ikisin bir ýerde berse.
Bir ata aşygam, bir-de gözele.
Goýbereňde kuýan yzyn yzlaýan,
Gaňtaraňda, dag başyny gözleýän,
Ibrişim käkilli oglan gizleýän,
Bir ata aşygam, bir-de gözele.
Günde görsem on dört ýaşar gyz kibi,
Münen çagym köňlüm daşar ýaz kibi,
«Däh!» diýende daglar-daşlar düz kibi,
Bir ata aşygam, bir-de gözede.
Bir tar käkilini müň tümen diýr men,
Ýupar ysy gelen ýüz gyza bermen,
Münüp guwanar men, görüp doýar men,
Bir ata aşygam, bir-de gözele.

Saçlary serinden düşer ýüzüne,
Söweş güni gan tutular gözüne.
Dünýä maly hiç taý gelmez özüne,
Bir ata aşygam, bir-de gözele.
Döwletýar beg diýer, gördüm ertäni,
Hak ýagşy ýaratdy döwlet bersäni,
Söýmüşem dünýäde iki nersäni,
Bir ata aşygam, bir-de gözele.

Gaýtgyl
Serdar, mundan gitseň Tähran ýurdyga,
Şanyň bergen malyn sür-de gaýtgyl!
Ýene gaýdyp öýli oglan dilese,
«Bitmez» diýip, jogabyn ber-de gaýtgyl!
Men biler men gyzylbaşyň alyny,
Çekiň hazynasyn, uruň malyny, .
Üç ýüz öýli ýigitleriň halyny,
Ne sylagy baryn gör-de gaýtgyl!
Ynangyl sözüme, hergiz lap emes,
On gyzylbaş bir türkmene tap emes,
Bilseň gyzylbaşyň köňli sap emes,
Kerweni ýoluksa, ur-da gaýtgyl!
Dostum, yrak bolgul beýle mähnetden,
Gaçawergil şa gazapdan, töhmetden,
Tährandaky üç ýüz öýli ýomutdan
Gelerin, gelmezin bil-de gaýtgyl!
Magrupy diýr, arzym anda ýetirseň,
Ýarlygymny şa aldynda ötürseň,
Gyzylbaş ýörese, habar getirseň,
«Bähbit» diýip, tizden bar-da gaýtgyl!

Olmaz
Goç ýigidiň tagrypyny diýeli,
Dessanyň sözlesem tükenmez olmaz.
Hak özi kuranda diýmiş simahum,
Ynsan mundan artyk Isgender olmaz.
Ylaha, bir ýigit dogupdyr munda,
Ne tesawwur malda, ne şirin janda,
Ýagşy gelip geçen köpdür jahanda,
Munuň dek bir ýigit jahana gelmez.
Kimsäýe atyn biýr, kimsäýe donun,
Kimsäýe bäş berer, kimsäýe onun,
Bir kimse harç etse dünýälik malyn,
Ýagşy men diýenler andan zor olmaz.
Tomaşa tasawwuk eden sözleri,
Şerafatly mydam güler ýüzleri,
Şerigat, tarykat hakyň yzlary,
Şerapatda, meger, perişte bolmaz.
Bir merdi dost tutdum deşti-sährada
Ne manzury malda, ne şirin janda,
Döwletýaryň dosty çohdur jahanda,
Jahanda hiç biri mun deý jan olmaz.

Gül götär
Bahar eýýamynda gögeren zatlar,
Owwal gögär, soňrasyndan gül götär;
Temurler jem bolup, baryr gül kibi,
Akyl eýläň, dostlar, sizi pul götär.
Bäş wagtyň goýmagyl, aýgyl senany,
Höwes etseň jennetdäki jenany,
Dagdan-daşdan beter agyr günäni
Gybat bilen ýalan sözlän dil götär.
Üstüme allanyň rahmeti ine,
Köňlümiň derýasy dolsa hem syna,
Owal eşek münen soňra at müne,
Özün bilmez howa eýläp, dil götär.
Möwlam ýalan eder ýaman diňňäni,
Özüň öwüp, syndyrmagyn öňňäni,
Bäş ýüz kişä güýç bermedik töňňäni
Gudrat bilen baran ýagsa, syl götär.
Kimseler molladyr, kimse bagşydyr,
Kimsäniň gözünde gözel nagşydyr,
Magrupy diýr, andan it hem ýagşydyr, —
Maly bolar, her işikde gol götär.

Watanym galdy
Agalar, arzymny beýan eýlesem,
Durun, Mehin atly watanym galdy;
Gat-gat düşek düşäp üçek üstüne,
Mest olup, agdarlyp ýatanym galdy.
Bir şahyny alamana (çaglaryn),
Lap eýlesem, on kişini eglärin,
Gyzylbaşyň ýurt soran beglerin
Eltip Harazminde satanym galdy.
Gökdepe, Bähre il, Ürgençdir ýurdum,
Bamydyr leňňerim, arslanym-şirim,
Hoja Alamberdar — bir gözli pirim,
Gum ýassanyp anda ýatanym galdy.
Aç gurt idim, aljak ýerim düşlärdim,
Ýaby münüp, has bedewler uşlardym,
Durunda ýazlaýyp, Mehin gyşlardym,
On gije-gün toýlar tutanym galdy.
Magrupy diýr, gül aýrylsa zaglardan,
Sowuk suwly, ter çemenli baglardan,
Altmyş başly, ala garly daglardan
At münüp, üstünden ötenim galdy.

Deňi-duşy begenmez
Bir ýigidiň mylakaty bolmasa,
Ol ýigidiň deňi-duşy begenmez;
Hakykat, çyn ýola düşen derwüşler
Dünýäde lezzeti, hoşy begenmez.
Aşyk yşk bahryny, derýasyn boýlar,
Ýamandan daş gaçar, boýuny saýlar,
Çopan päkisini, çakmagyn şaýlar,
Almaz atly baha daşy begenmez.
Öldürse — kazydyr kapyrny çapan,
Magşarda hülledir — don munda ýapan,
Öz öýünde gury nany az tapan,
Kişi öýünde her bir aşy begenmez.
Biler sen jahanda galmazlar abat,
Jan guşy tutulyp, gurular saýýat,
Pir-ustatdan taglym (almagan) ustat
Öz işinden özge işi begenmez.
Magrupy diýr, haýran saňa älemler,
Öwlüýäsin, dinin ýakar zalymlar,
Şerigatdan pähim bolmaý alymlar
Gury her bap üçin başy begenmez.

Zamandyr diýme
Gel, köňül, nesihat eşitgil bizden,
Biwepany baky zamandyr diýme;
Hakyň ryzasyna bagla biliňi,
Herne hökm eýlese, ýamandyr diýme.
Ajal gelse, bir dem goýmaz zamanyň,
Ganymat bil munda galsa nyşanyň,
Gahar aklyň alar, kine imanyň,
Ynan bu sözlere, gümandyr diýme.
Galandar dek geýen köne şalyňa,
(Aşak) tut päliňi, pikir et halyňa,
«Döwletim» diýp guwanmagyl malyňa,
Ogulsyz döwleti döwrandyr diýme.
Ýatma, ahyretiň tohmun ekewer,
Gözleriňden ganly ýaşlar dökewer,
Köp ýalbaryp, mert minnetin çekewer,
Muhannes ähline zamandyr diýme.
Söweş gün ýesiri bolsaň bir merdiň,
Harç etgin hünäriň, goç ýigit gördün,
Ýoldaşyny taşlap gaçan namardyň
Ölende hemrahy imandyr dýýme.

Tagat bilen ötür ýaz bilen gyşy,
Gözleriňden akdyr gan bilen ýaşy,
«Dogry ýola gir» diýp urgan derwüşi
Dost bilgin özüňe, duşmandyr diýme.
Gel imdi, Magrupy, tany ýoluňy,
Köp hetdiňden aşma, bilgil halyňy,
Il derdine sarp eýlegen malyňy
Peýda bil özüňe, zyýandyr diýme.
0
Hal galmaz
Döwlete ynanma, biakyl adam,
Baky degil, pany geçer, hal galmaz;
Tekepbir kylmagyl, menlik eýleme,
Bu bäş günluk döwran gider, mal galmaz.
Kesiler söhbetler, ýat olar sazlar,
Köl içinde gezen ördekler, gazlar,
Mestana juwanlar, serhoşly gyzlar,
Döwran gider, söhbet gider, il galmaz.
Ýigide ölinçä ýagşy at gerek,
Aýal gerek, zürýat gerek, at gerek,
Baryşmaga, gelişmäge ýat gerek,
Dyz büküler, kuwwat gider, bil galmaz.
Magrupy, sen bu ýollardan çykmagyl,
Düzülgen ribatdyr, diniň ýykmagyl,
Nämähreme nazar salyp bakmagyl,
Çeşmiň gider, süňküň çüýrär, til galmaz.

Watanym galdy
Ata-baba tutan datly watanym,
Köp bagly-bostanly watanym galdy;
Almaly, engurly, şirin-şerbetli,
Gezmäge sapaly watanym galdy.
Daglarynda dürli giýah gögeren,
Çeşmelerde keýik, gulan suwlanan,
Köllerinde ördek, sona awlanan,
Hoş sapa, hoş maza jaýlarym galdy.
Margyzda ýaýlardym, gumda gyşlardym,
Aç gurt idim, alar awum duşlardym,
Ýorga münüp, ýüwrük bedew uşlardym,
On gije-gün tutan toýlarym galdy.
Garaseňir, Jamly, Döwletdir jaýym,
Tutluda, Furanda köp bolar baýym,
Meni şondan aýra saldyň hudaýym,
Kesetekden şaňlap ötenim galdy.
Hiç kimge bu pelek bermez wepany,
Köplerden galmyşdyr köne watany,
Segredip bedewni, uşlap tutany,
Ala dyrmyk öýler çatanym galdy.

Magrupy, sen saýrat bäş gün tiliňni,
Kaza oky gelmezden ýeň tiliňni,
Ýat etme, gam tutma oşal göwnüňni,
Garkyldaşyp ýatan köllerim galdy.

Işin tanymaz
Döwlet gelse bedasyla bir pasyl,
Bilmez özün, eden işin tanymaz;
Bir namart ugrasa bir gün ganyma,
Reňgi gaçar, akyl-huşun tanymaz.
Çust berip şemşire, salgyl jydany,
Batyra eýlerem janym pidany,
Goç ýigide bir görsetse meýdany,
Baş gyzar, söweş gün läşin tanymaz.
Ölmez jaýda namart bat biýr özüne,
Söweş güni gara çalar ýüzüne,
Köp muhannes aýalynyň sözüne, —
Uýar aňa, kowmy-hyşyn tanymaz.
Bir goç ýigit arman çeker aç bolsa,
Merdanalar il başyna täç bolsa,
Bir gün söweş gurlup, gaçha-gaç bolsa,
Muhannesler deňin-duşun tanymaz.
Magrupy diýr, abraý etseň, at galar,
Pelek aýra salsa, dostlar ýat galar,
Bu dünýä bil baglan ahyr mat galar.
Ýyglar gider, gözde ýaşyn tanymaz.

Ýatmagyn
Göwnüm, saňa bir nesihat bereýin,
Gapyl, gaflat içinde sen ýatmagyn;
Bir kişi «gel» diýip, innek etmeýin,
Öz göwnüňden gubar baglap gitmegin.
Tanyrmyň göwheri — bir zerre daşdyr,
Tanalmadyk ýerde bahasy bäşdir,
Akly bolan biler, bu dünýä hiçdir,
Tanalmagan ýerde gadryň satmagyn.
Bihuda gezmegin, uçrarsyň derde,
Ryzkyň bolsa, alla ýetir her ýerde,
«Aç» diýip gaýgyrma, dogry bar merde,
Zynhar muhannese ýüzüň tutmagyn.
Magrupy, sen guwanmagyn malyňa,
Magşar güni serederler halyňa,
Eden işiň bir-bir geler alnyňa,
Halal malyň haramyňa gatmagyn.

Harap eýledi
Eý ýaranlar, geldi ýaman zamana,
Zalymlar ülkäni harap eýledi;
Derwüşler mest olup, gaýtmaz haramdan,
Mollalar içenin şerap eýledi.
Aradan kesildi azany-kamat,
Galmady illerde ähli-diýanat,
Patyşalar kylmaz boldy adalat,
Şalar nökerine azap eýledi.
Bilip, özün dogry ýola salmazlar,
Jahyllar zahytlar gadryn bilmezler,
Kazylary adyl diwan sormazlar,
Para alyp, (birege) güzap eýledi.
Biliň, kiçiklerde iba galmady,
Taňry takdyryna ryza galmady,
Ekseri gyzlarda haýa galmady,
Ogul atasyna jogap eýledi.
Magrupy diýr, garyp guluň adyna,
Hak sungundan her söz düşer ýadyna,
Şibli kibi ýansam yşkyň oduna,
Yşk meniň bagrymy kebap eýledi.

Dert bile
Gel köňül, başyňy çykar dumandan,
Ýeke galdyň gam öýünde dert bile;
Namart bilen uzak ýola gitmegil,
Baş goşawer bir töwekgel mert bile.
Çyn ärler iblisiň sözüne gitmez,
Munapyklar hakyň emrini tutmaz,
Iman bilen şeýtan bir ýerde ýatmaz,
Niçik mydar tapar goýun gurt bile.
Jan şehrinde ajal guşlary ýaýnar,
Köňlümiň derýasy möwç urar — gaýnar,
Gäwban ogly doňuz bile it oýnar,
Beg balasy sadranç oýnar nert bile.
Çyn derwüş köňlüniň bolmaz ýalany,
Ýakyn gelse ahyrzaman nyşany,
Muny bilgil, ykrar saklar imany,
Dawa artar, ant içerler şert bile.
Magrupy diýr, ýedi yklym çöl galar,
Ne beg galar, ne han galar, gul galar,
Ne dag galar, ne düz galar, il galar,
.........................

Karwan gelmese
Bilmenem ne syrdyr, niçik gerdişdir,
Mundan anda giden karwan gelmese;
Bilmenem magşarda ne bolar halym,
«Ummat» diýip, pahry-jahan gelmese.
Bilbili aýyrma näzenin gülden,
Şuňkarym uçurma serimden, goldan,
Ýaranlar, bereket aýrylar ilden,—
Ýerden zat çykmasa, baran gelmese.
Bu bäş günlük döwran bizden geçende,
Gara ýer — aždarha agzyn açanda,
Göwher peýda bolmaz derýa içinde, –
Gudrat bilen ebri-neýsan gelmese.
Aýrylyp men ganatymdan, ýelekden,
Gutulmadym bu söwdadan, kelekden,
Zor eýledi, giläm çohdur pelekden,
Hak özünden derde derman gelmese.
Günäkärem, howpum köpdür, gümanym,
Magşar güni ýoldaş bolsa imanym,
Magrupy diýr, bişek çykadyr janym —
Ol hak resul atly ýaran gelmese.

Işanym
Haky pena bilip, saňa sygynyp,
Yhlas bilen ýörip geldim, işanym!
Ikinji Haýdaryň ýolunda ýörüp,
Üçünji äleme doldum, işanym!
Toýnak bilen dagyn-daşyn uşatdym...
........................
Çoh işler gaýyryp, gala boşatdym,
Aly Zülpükaryn çaldym, işanym!
Köňül guşy perwaz eder mesgen diýp,
Ýüz elwan bag diýip, täze gülşen diýp,
Owaly huda diýp, ahyry sen diýp,
Ýörip, uzak ýoldan geldim, işanym!
Aç gurt idim, niçe guýruklar gapdym,
Azyp idim, özüm pälimden tapdym.
Pil bilen göreşip, guş bilen çapdym,
Paýlar şikest bolup galdym, işanym!
Bir ýryň yzynda ah bilen zaram,
Hakyn dergahynda umydywaram,
Karzdaram, borçdaram, namarda zaram,
Magrupy diýr, saňa geldim, işanym!

Har bilen
Bedasyllar tutdy älem ýüzüni,
Bedewler deň boldy syýa-har bilen;
Bat göterip bilmez hergiz özüni,
Gije-gündiz küý-pikiri şer bilen.
Uluglaryň nesihatyn almady,
Tekepbirlik eýläp, özün bilmedi,
Şägirt ussadyna hyzmat kylmady,
Mürit gelip, dawa eýlär pir bilen.
Bir kelpese tap gelmeýdir müň (bir) ap,
Ynan, bu sözümde ýokdur hiç hylap,
«Är men» diýip urar öýünde çoh lap,
Işi ýokdur namys bilen, ar bilen.
Gullar hojasyna kylmaz endişe,
Özüni tanamaz, talaşar başa,
Halaýyklar, muňa kylyň tomaşa,
Tilki, garsak jeň eýleýir şir bilen.
Aldanarlar biwepanyň görküne,
Derwüşler gabaldy ýeriň berkine,
Pakyrlary goýman hergiz erkine,
Pukaranyň malyn iýrler zor bilen.
0
Magrupy diýr, yşksyz hiç ýürek daşmaz,
Pähm et, altyn mise hergiz garyşmaz,
Gör, pehimsiz gullar magnyga düşmez,
Guş howaga uçar balu-per bilen.

Azdyra bilmez
Towfyky-hedaýat peýweste hakdan,
Şeýtan ol bendäni azdyra bilmez;
Huda her kimsäge çoh döwlet berse,
Hiç kim ol döwleti ýazdyra bilmez.
Ýat ediňler, dostlar, haky her deme,
Aýtmaň nesihaty, zynhar, bigama,
Yşkyň ody ýetişmegen adama
Bu otlar gyzdyryp, kär ede bilmez.
Çeker bolduň bu dünýäniň apatyn,
Gaflatda geçirdiň mydam sagatyn,
Çyn derwüşler gije kylar tagatyn,
Ilden pynhan eder, syzdyra bilmez.
Bu gamdan çykmaga galmady erkim,
Kem-artyk kuwwatym, aýryldy görküm,
Meniň bu derdimi çekalmas her kim,
Her kim yşk oduna döz dura bilmez.
Magrupy, sen bolduň güwä talyby,
Bir parça gam döwran boldy nesibi,
Bu dertlerni owal ýazdy kätibi,
Tebipler bu dertni bozdura bilmez.

Daşyny şaýlar
Küffar ähli bilmez otga köýerin,
Özleri ürç edip, läşini şaýlar;
Resul kaýsy, Aly kaýsy näbilsin,
Butparaz «taňrym» diýp, daşyny şaýlar.
Ýagşy ogul — bilseň köňül çagydyr,
Ýoksuzlykdan iki golum baglydyr,
Ýaman hatyn ýygan malyň dagydyr.
Ýagşy hatyn öýüň goşuny şaýlar.
Könlüniň bir zerre bolmaz ynsaby,
Daşdan owsun urar, nebsiň bir apy,
Görüň, şu eýýamda bir niçe sopy
Ilden almak üçin peşini şaýlar.
Akly ýetmez ýagşy bilen ýamana,
Keramatyn eýlär halka beýana,
Nebs ugrunda heläk bolan diwana
Jinde, kulah geýip, daşyny şaýlar.
Hijranyň golundan örtenip, köýüp,
Meşhur olup, ile dessanyn ýaýyp,
«Bu sözümniň ýokdur hylafy» diýip,
Magrupy şahyrlyk işini şaýlar.

Bu dünýä
Gapyl adam, magrur olma panyga,
Tutdum-tutdum diýseň, gaçar bu dünýä,
Rehmi ýokdur, zulmy çohdur adama,
Gije-gündiz ganyn içer bu dünýä.
Nesihatym budur, diýem sizlere,
Yhlas bilen gulak tutuň sözlere,
Owwal aldap, hoş söz berer bizlere,
Bir gün daşymyza geçer bu dünýä.
Bir bazygär, aldap aýyrmaz gözden,
Gel imdi raýyňdan gaýdawer tizden,
Başyňdan-aýagyň bäş gary bizden,
Bir gün saňa bir don biçer bu dünýa.
Gezdiň imdi gara bagryňgan eýläp,
Ne ýygar sen derdeseriň kän eýläp,
Bir gapydan girdim diýr sen jan eýläp,
Ýene bir gapyny açar bu dünýä.
Magrupy diýr, kimsäni şa eýleýip,
Kimni derwüş, kimni geda eýleýip,
Aldap utar bizi gümra eýleýip,
Gardaşlyga beýle naçar bu dünýä.

Artyp baradyr
Gardaşlar, ne derman alaç kylaýyn,
Ýyl-ýyldan usýanym artyp baradyr;
Jan algyjy ulug Ezraýyl biziň
Tutup ýakamyzdan, dartyp baradyr.
Gör, eýýamyň sopusyny, pirini,
Alar haram eger bilse ýerini,
Gör, gardaşym, şum ajalyň şerini,
Garbalap, basalap, ýyrtyp baradyr.
Eý byradar, söýme loly aýaly,
Aldar seni, azdyr, köpdür hyýaly,
Bu dünýä bir kör syçan dek mysaly,
Kökümizden bir-bir kertip baradyr.
Bir kimseler gezer akyl gallajy,
Imanyny aldyr, galar ýyl ajy,
Niçik bolar bu şeýtanyň alajy,
Azdyryp, goltukdan dürtüp baradyr.
Bahry-usýan derýasyna batyp sen,
Kän jöwheriň ýeke şaýa satyp sen,
Eý Magrupy, ne bihuda ýatyp sen,
Özüňden kiçiler ýortup baradyr.

Çilimkeş
Her zaman gol salyp, kisesin barlap,
Köp dünýäsi bara meňzär çilimkeş;
Yzzat bilip, bir-birine hödürläp,
Geň tagamy bara meňzär çilimkeş.
Bir oba gelende, götinläp durar,
Hemrasyny egläp, ýolundan burar,
Aza-köpe baryp, özüni urar,
Zerur işi bara meňzär çilimkeş.
Içinden urnukdyr, zor berip seplär,
Ýere elin berip, egiler, toplar,
Ol aýyt çagynda «suw» diýip geplär,
Bir ýetmezi bara meňzär çilimkeş.
Bir ajy tütüni içine salar,
Aklyny, huşuny, güýjüni alar,
Keýpi çoh gelende, syryny aýar,
Maslahaty bara meňzär çilimkeş.
Magrupy diýr, aýtsam çilim şanyna,
Ülpetleri köp ýygylar ýanyna,
Zyýany köp bolar güýç, imanyna,
Bir kysym gedaýa meňzär çilimkeş.

Aýan getirdi
«Zeburny» Dawuda, «Injilni» Isa,
«Töwratny» Musaga aýan getirdi;
Hak ilçisi bir gün Jebraýyl emin
«Oka» diýp, resula «Gurkan» getirdi.
Çoh müňni aldady dünýäniň mähri,
Bir gün talh eder agzymy zähri,
Ol Rumy-Haýbaryň möhteşem şähri
Alynyň zarbyndan iman getirdi.
Aldag bilen Ýezit geçdi daşyna.
Rehm etmedi gözden akan ýaşyna,
Kerbelada Ýezit Husaýn başyna
Göýä, diýr sen, ahyrzaman getirdi.
Hak permany bile kazasy ýetip,
Ol eziz jismini gara ýer ýutup,
Melekler ýyglaşyp, pelek ýas tutup,
Üç güne çen älem duman getirdi.
Sahabalar sordy, berdi öwüdi,
«Sen ölinçäň bizler ölsedik» diýdi,
Omaryň jeňinde ölen ýigidi
Doga bilen resul aman getirdi.

Bu jahanda menşur olup Magrupy,
Maly-mülküň manzur olup Magrupy,
Biwepaga magrur olup Magrupy,
Sud istäp, özüne zyýan getirdi.

Nirde bitildi — şonda bitildi
(Aýdyşyk)
Magrupy:
Bizden salam olsun molla Gaýyba,
Dünýäniň binasy haçan tutuldy?
«Küntu-kenzen mahfiýenden» habar ber,
Kelemeýi-şahadat nirde bitildi?
Gaýyby:
Gaýry salam bolsun molla Magrupa,
Hak «kün» diýdi, şol gün bina edildi;
Tuby agajynyň ýapraklarynda,
Kelemeýi-şahadat şonda bitildi...
Magrupy:
Hak owwal namany kime okutdy,
Ol kim idi, okyp, ozün unutdy,
Adamdan ilgeri niçe kowum ötdi,
Dergahda haýsynyň sözi tutuldy?
Gaýyby:
Hak owwal namany Adama okutdy,
Okyban Ezraýyl özün unutdy,
Adamdan ilgeri Benijan ötdi,
Dergahda resulyň sözi tutuldy.

Magrupy:
Haýsy günde bina etdi ol guşy,
Niçedir ganaty, guýrugy, başy.
Höregi nämedir, niçedir ýaşy,
Niçe müň ýyldan soň başy ýetildi?
Gaýyby:
Penşenbe gün bina etdi ol guşy,
Dört bolar ganaty, guýrugy, başy,
Höregi darydyr, elli müň ýaşy,
Elli müň ýyldan soň başy ýetildi.
Magrupy:
Suwdaky balygyň puşty näçenli,
Üstündäki gäwniň göşti ňäçenli,
Ol arşy-agzamnyň hyşty näçenli,
Niçe melek hasabynda bitildi?
Gaýyby:
Suwdaky balygyň uludyr puşty,
Ýedi müň ýedi ýüz batman gäwniň göşti,
Gudrat bile salyndy agzamnyň hyşty,
Dört melaýyk hasabynda bitildi.
Magrupy:
Bilermi sen haly nedir, baş nedir,
Jeset nedir, menzil nedir, guş nedir,
Ol ne bazar, gymmatbaha daş nedir,
Kimiň daşy kem bahaga satyldy?
0
Gaýyby:
Eger bilsem haly budur, boş budur,
Jeset menzil, janyň gerek guş idir,
Ol imanyň gymmatbaha daş idir,
Şeýtan daşy kembahaga satyldy.
Magrupy:
Magrupy diýr, ne kysmatda ýazyldy,
Ol ne zynjyr, bir-birine düzüldi,
Niçe ýylda wagty ýetip üzüldi,
Aý bile Gün haýsy wagtda tutuldy?
Gaýyby:
Gaýyby aýdar, gurbat bilen ýazyldy,
Gije-gündiz bir-birine düzüldi,
Sansyz ýylda wagty ýetip üzüldi,
Aý bile Gün harasatda tutuldy.

Istär köňül
Owwaly kadyr hudadan bir mydar istär köňül.
Çün arasat ýowmuda agmal (gerek) istär köňül,
Wasla wasyl bolgujy jan içre jan istär köňül,
Gylsyratdan geçmäge türgen rowan istär köňül,
Jaýymyz jennetde bolsa, jawudan istär köňül.
Dürli näzu-nygmat olsa, iýmäge bolsa palaw,
Egnime geýgen lybasym ýüz tümenlik al-ýalaw,
Ol bedew dursa gapyda hoş gylykly, hoş jylaw,
.................................
Jüpbe, jöwşen, zülpükar, tiri-keman istär köňül.
Söwdagärim sud üçin Balhu-Badahşan gitseler,
Eşrefi, göwher çyragy, lagly-merjen satsalar,
Gelse myhmanhanaga, gullar agyny tutsalar,
Daşy mermer ak otagda daýyma hem ýatsalar.
Ança döwlet, munça nobag,
şunça kän istär köňül.
Işigimde dursa daýym meniň üçin hasy-aam,
Şa-geda gelse danyşyp, görseler az-köp tamam,
Zikri haknyň ýoluda tagatny kyldym elmydam,
Sopular berse azany, kazylar bolsa ymam,
Tilleri burra bolan hagmy-kuran istär köňül.

Gussadan dür eýlegil, köňül mydama şat gerek,
Dört daşymda jan ýanan gardaş gerek,
imdat gerek,
Hak ýene kylsa miýesser hem ýakynu-ýat gerek,
Bu köňülniň hoşlugy ýalançyda zürýat gerek,
Dünýäde ýansa çyragym, bir nyşan istär köňül.
Bar ylaha, Magrupy, gulnuň köňlün kyl
serferaz,
Hajatyny kyl rowa, tagatny ger köp kylsa az,
Emri boldy bizlere haju-zekat, ruza, namaz,
Hanymanym, herne barym ýoluda kylsam
nyýaz,
Aby-köwser, selsebil, hüýri-jenan istär köňül.

Süýthor
Hasrat ile iýmez-içmez, gorkakdyr süýthor,
Gije ýatmaz, gündiz dynmaz,
munça sakdyr süýthor.
Dogry bolmaz, tiz basyň, egri taýakdyr süýthor,
Özüni adam tutar, köp bisyýakdyr süýthor,
Gaç kesapatdan ýagynda, hemtabakdyr süýthor.
Ýadyna salmaz ölüm,
diýmez: «Hudaýym bardyr!»,
Ýokdur Jennetden umydy, Dowzaha taýýardyr,
Adamynyň ednasy hem aglasy süýthordyr,
Süýthordan ol Huda birle resuly bizardyr,
Ahyret gaýgysy birle işi ýokdur süýthor.
Süýthor anda — Huda dergähinde şermendedir,
Dünýä diýp ýüwrüp, ýelip,
daýym işi pul teňňedir,
Haýyr kylmaz hiç kime,
anlarga Uçmah kandadyr!
Höregi gam-gaýgydyr, günde ýüz müň oýdadyr,
Ol ýygyn birle bolar,
Dowzahda tenhadyr süýthor.

Ýanynda haýr-u-sahawatdan
gep urmaňlar gaçar,
Iýgeni çirkin nejisdir, daýyma awy içer,
Ýa kitap «Kuran» okalsa, diňlemeý, ara açar,
Roza tutmaz hem namaz, bilmez,
bu dünýäden geçer,
Bihabardyr ahyretden, wehmi ýokdur süýthor.
Magrupy, şat olmadym,
gezdim jahanny her zaman,
Nebsi Şeýtandan gutaryp,
sen salamat, kyl aman,
Men ki bir asy günähkär, il arasyda ýaman,
Şul jähetden howp eder men,
bolmasyn ahyrzaman,
Rahaty ýokdur aňa, gorgeý syýasat süýthor.

Dünýäniň
Eý köňül, söýme gülün, hary köpdür dünýäniň,
Mal bilen aldar seni, aýýary köpdür dünýäniň,
Perdeýi diniň ýakar, zengary köpdür dünýäniň,
Söhbetinde bolmagyl,
hummary köpdür dünýäniň,
Kyl hezar, elbetde, sen,
murdary köpdür dünýäniň.
Surat eýläp tä ezel, berdi saňa akly bejan,
Rahat istäp köhüňni, gaflatda goýma bir zaman,
Tä ajal ýeten güni, basgaý garaňky bir duman,
Ýüz ukybet birle gelgeý, hem ýene ahyrzaman,
Owwal etmesdir wepa, aýýary köpdür dünýäniň.
Terki sünnet olmaýyňyz, ahyr öler siz bir güni,
Terki sünnet eýlegen görmez resulnyň görküni,
Aýş-u-aşret, mal-u-mülküň,
pany ol magşar güni,
Ýygdy dünýä, ýuwutdy, gör,
Karunga bermez erkini,
Sudy ýok, gaýgysy çoh, bazary köpdür dünýäniň.

Asylarnyň derdine boldy Muhammet pişgadam,
Dogry ýoldan özgäni, alma köňülge, kyl adem,
Taňry zikrin dilge al, mümin nyşany bu ylym,
Gözde ýaşyňny syýah et, kirpigiňni kyl galam,
Ýogsa ýoldan azdyrar, Şeýtany köpdür dünýäniň.
Ýygmadylar dünýäni, geçdi, görüň, dosty agla,
Zülpükardan özgäni tutmady ol şire Huda,
Ol Zebihulla berur başyny, hak ondan ryza,
Salma köňlüň her tarap, okalar bir gün kaza,
Hilesi köp, jilwesi, mekgary köpdür dünýäniň.
Hasyl eýle ömrüňi, eýläp senany dünýäde,
Terki dünýä eýlegil mülki penany dünýäde,
Geç bu jandan, kyl talap,
mülki bakany dünýäde,
Munça köp tesnip çekip, kylma jepany dünýäde,
Bu ömür üçin anyň, kärbary köpdür dünýäniň.
Mal-u-mülkünden geçip, sen,
kybla sary çek özüň,
Hak işin terk eýleme, gaflatny goý,
sargat ýüzüň,
Mesjitden çykma, aman kyl, gol gowuştyryp,
çökdür dyzyň,
Mundan artyk ne bolar,
kylmaz wepa sansyz sözüň,
Magrupga nehý etgiji inkäri köpdür dünýäniň.

Gurban erer
Eý «elip» dek kamatyň görgeç akyl haýran erer,
«Bi» myradyň çoh erer, senden dileg çendan erer,
«Ti» töwekgel eýlesem, husnuňa çün arzan erer,
«Si» sowabymny kabul kyl,
rahmetiň çün kän erer,
«Jim» jemalyň görset eý, janym saňa gurban erer.
«Hi» haýal eýlep ulusdan eýleşip eý dilruba,
«Hy» hyýalym sen erer sen eýleýip ýarym neda,
«Dal» delil ýokdur saňa
hökmündedir älem huda!
«Zal» zelalatlyk bile ömrümni ötgerdim riýa,
«Ri» rahym-a gözde ýaşym derýasy bipaýan erer.
«Ze» zebun boldy bu halym,
günbe-günden artdy dert,
«Sin» sepit ruhum meniň
hijran gamy çün artdy zert.
«Şin» şerigatnyň ýoluny
älemge kylsam pert-pert,
«Sad» syýahy jahyl ähli
oýnaşar sadranju-nert,
«Zad» zaýyg geçdi ömürim,
imdi men puşman erer.

«Taý» tarykat ýoluda janymny
men kylsam pida,
«Zaý» zuhur olmuş jahanda
gudratyň höküm huda,
«Aýyn» aýnymdan akan ýaş ile eýlerem neda,
«Gaýyn» gaýrat eýleýip,
janymny men kylsam pida,
«Fi» pyrak oduna düşdum, gerdişim efgan erer.
«Kap» kararym galmady aşyk bolup rugsaryňa,
«Käp» gelip sorgul bu halym,
rehim kyl bimaryňa,
«Mim» melamatlyk bile ömrümni ötgerdim riýa,
«Lam» lagyly-şerbeti çün noşy kyl naçaryňa,
«Nun» nykabyň aç ýüzüňden misli bihemta erer.
«Waw» waweýla diýip, halyňy niçik bolgysydyr,
«Hi» heläk bolup, yzyňda aglaýyp galgasydyr,
«Lam-elibu» — laýezal hak barçany algasydyr,
«Ýa» rahym-a, gözýaşym, derýa kibi dolgysydyr;
Dünýä bir kerwensaraý,
Magrupy bir myhman erer.

Dişleriňe
Dür Derýadan çyka bilmez,
Nazar kylsa dişleriňe.
Dowzah meni ýaka bilmez,
Ýanyp men ataşlaryňa.
«Leýli-Şirin saňa taýdyr» –
Diýseler, ol söz bijaýdyr.
Elip deý kamatym ýaýdyr,
Sežde eýläp gaşlaryňa.
Bu dünýä hem ruzu-magşar,
Haýyr etseň haýyr, şer etseň şer,
Rahmet gökden ýerge düşer,
Degip gara saçlaryňa.
Çoh sygynmyşam özüňe,
Ýetmişem kelam sözüňe,
Mynasyp eýle ýazyňa,
Duçar etme gyşlaryňa.
Tapmaklykda müşgül kändir,
Tapmaslyk besi asandyr,
Bende men, aklym haýrandyr,
Sungatyňa, işleriňe.

Nepes diýer, çeker zaryň,
Mydam arzuw seň didaryň,
Jan pidasy, men seň ýaryň,–
Ýüzüm sürtsem daşlaryňa!

Zary bilen
Toty tekellim bir peri,
Sözlär şeker zary bilen.
Şuňkar guşum bent eýlemiş,
Her zülpüniň tary bilen.
Görünse ýaryň gül ýüzi,
Oltursa gije-gündizi,
Ýar gelse tenha bir özi,
Gelmese agýary bilen.
Müşkün saçyn eýläp dügün,
Halymny eýläpdir zebun,
Razy men, öldürse bu gün
Goýnundaky nary bilen.
Bäh-bäh, ajaýyp simi-ten!
Oldur meni mejnun eden,
Aklykda bäs eýlär beden
Kyrk çilläniň gary bilen.
Her kim özün ram eýleýir,
Subhun anyň şam eýleýir,
Käpirni yslam eýleýir
Yzhary-güftary bilen.

Gähi nahal dek çyrmaşyp,
Kä öpüşip, kä guçuşyp,
Mollanepes diýr, ýantaşyp,
Oltursa öz ýary bilen.

Gülüstanyma
Geldi galam gaşly gyz,
Jilwe kylyp ýanyma;
Kirpikleri tygma-tyg,
Geçer meniň janyma.
Men diýdim ki: «Roýy gül,
Hyzmatyňda bendi gul,
Gahryň goý-da, sabyr kyl,
Suwsan bolsaň ganyma».
Men diýdim ki: «Jan talaş,
Didäm döker ganly ýaş,
Bakmadyň-la bagry daş,
Haly perişanyma».
Bir şeýda bilbil bolsam,
Ýana-ýana kül bolsam,
Bir gije dahyl bolsam,
Täze gülüstanyma.

Ýar bir ýana, biz bir ýana
Tiri-peýkamyn gizleýir,
Gaş bir ýana, göz bir ýana.
Dahanyn açyp sözleýir,
Dil bir ýana, söz bir ýana.
Hazan aýrylmaz gülümden,
Bir gazal ýazdym tilimden,
Ýaşylbaş uçdy kölümden,
Suw bir ýana, gaz bir ýana.
Söwdügim gözümden uçdy,
Baryp rakyplara düşdi,
Bir söý bile aýrylyşdy—
Ýar bir ýana, biz bir ýana.
Bezenşip janym alarlar,
Görenler haýran galarlar,
Ýasaw edip sallanarlar,
Gelin bir ýana, gyz bir ýana.
Gulak goýuň üşbu zara,
Sözlesin Nepes biçäre,
Dildi bagrymy set para,
Tyg bir ýana, duz bir ýana.

Gitdim
Gara gözüň, galam gaşyň
Tirdir diýip, gaçdym gitdim.
Ýalpyldysyn gara saçyň
Mardyr diýip, uçdum gitdim.
Aşyk bolup, hiç gezmeýen,
Lebni bilmez, gant ezmeýen,
Daň-säherler hiç dözmeýen,
Gül dek ýüzüň açdym gitdim.
Bilbil söýer bagyň gülün,
Magşuk darar ol sünbülin,
Dura bilmän, ýaryň bilin
Emaý bilen guçdum gitdim...
Ýatypdyr, ak gol ýassanyp,
Ýüpek mahmallar üssenip,
Gapyny açdym gyssanyp,
Rahmet nuryn saçdym gitdim.
Reýhan göwni hoşdur ýazdan,
Köl kaýyldyr guba gazdan,
Müň gelinden, ança gyzdan
Şol perimni seçdim gitdim.

Dürler saçar ýar dahandan,
Müň geler hünär zybandan,
Nepes diýer, bu jahandan
Ýary taşlap, geçdim gitdim.

Mollanepes
Gaflat ukusynda galdyň,
Oýan imdi, Mollanepes!
Kä sargaryp, kähi solduň,
Oýan imdi, Mollanepes!
Hijran bile bagr daglaşar,
Seni görsem diýp çaglaşar,
Söwer ýaryň çoh aglaşyr,
Oýan imdi, Mollanepes!
Bu dünýäge dürler doldy,
Aýlar ýaşdy, günler galdy,
Turgul imdi, wagt boldy,
Oýan imdi, Mollanepes!
Bir ýar geldi alma-narly,
Bilbil zenahdan, güftarly,
Gaflat ukusynda zarly
Galdyň, oýan, Mollanepes!
Sen çekip sen köp pyraky,
Bu dünýä imesdir baky,
Ýaradypdyr hijran oky, —
Degdi, oýan Mollanepes!

Ýad eýlegil sewer ýary,
Ak göwsünde alma, nary,
Çolanmyşdyr zülpi-tary...
Oýan imdi, Mollanepes!
Gara gözler seň kastyňa,
Mahmal ýazdy ýar astyňa,
Ala öýme, al üstüňe
Atdy, oýan, Mollanepes!
Ýeter erte magşar güni,
Gagşadar janlary, teni,
Ýar ukuda diýip, seni
Öpdi, oýan, Mollanepes!
Sen galyp sen ýürek daglap,
Biliňni hijrana baglap,
Ýufar alyp, köp sylaglap,
Sepdi, oýan, Mollanepes!
Nepes, gelgin sen huşuňa,
Köp oýun geler başyňa,
Emaý bilen ýar daşyňa
Duzak gurdy, Mollanepes!
0
Rähm etmezmiň halyma
Ýandyrdyň, köýdürdiň, näzli dildarym,
Eý binurbat, rähm etmezmiň halyma?
Rast kamaty serwi, çeşmi-hunhorym,
Helal gaşyň ogşamazmy kemana?
Intizaram görjek, eý peri-peýker,
Husnuň mähtajydyr mahy-minewwer,
Örüm-örüm saçyň – owsunjy aždar,
Hurşyt ýüzüň ogşar genji-nahana.
Serhowza gonmuşdyr bir ajap sona,
Gördüm, talaň düşdi ömrüm köşküne,
Gyýa bakyp, timar berip zülpüne,
Bir elinde aýna, bir elde şana.
Seýran edip gezdim niçe kent bilen,
Habaryň almyşam Hezarant bilen,
Gezdim Buhar şährin Samarkant bilen,
Düşmüş owazasy jümle jahana.
Halaýyk hyzmagda sap-sap dursalar,
Hyrydar gymmatyň gelip sorsalar,
Her zülpüňe müň gul baha goýsalar,
Kim alsa, bähbitdir, galmaz zyýana.

Saňa aşyk bolan ýanar, kül bolar.
Zulmuňa dözmeýän namyrat galar.
Gözümiň degresi möwç urup dolar
Gündizler – ýaş bilen, gijeler gana...
Nepes diýer, yşkyň ýandyrdy bizi,
Janymny alypdyr laglynyň sözi,
Teke, ýomut, ärsary – türkmeniň gyzy –
Barysy gurbandyr bir Durdy hana.

Hiç görmedim illerde
Keşt edip gezmişem pany jahany,
Sen deý gözel hiç görmedim illerde;
Köňlümiň aramy, menzil-mekany,
Şeýda köňül joşmaz özge güllerde.
Il husnuňa dahyl, görmäge zar men,
Yşgyňda bahar men, köýüňde nar men.
Tä ölinçäm seniň ýoluň garar men,
Ryzwan kimin gözüm galdy ýollarda.
Säher seýle çyksa, ger tökse siller,
Owsunar her ýana, tutukdyr tiller,
Zerefşan gulpagy, syýa käkiller,
Çöşse ýere düşer, örseň billerde.
Nergiz gaşyň, helal gözüňe gurban,
Adyň zikr etmäge dilde ýok perman,
Bir janym bar, müň derdim bar, sen derman,
Jismim ot içinde, ýaşym sillerde.
Mis özün deň etmiş simu-zer bilen,
Muş barabar bolmuş murgy-per bilen
Zäher hemra bolmuş bir şeker bilen,
Enwer ebr içinde, göwher köllerde.

Elwan geýip, gyýa-gyýa bakar sen,
Zerewşan zülpuňi ýere döker sen,
Seýle çyksaň, ak jeren dek böker sen,
Jeren hem sen kimin bökmez çöllerde.
Nepes diýr, adatdyr, möwç urup joşma,
Aşyga humardyr ogryn garaşma,
Hem jilwe, hem gamza, näzu-kereşme
Mekan tutmuş göz-gaşyňda, gollarda.

Heserli
Näzenin kamatyň, güler ýüzleriň
Bir nowça nahaldyr gülli, semerli.
Piste dodaklaryň, bal agyzlaryň
Altyn piýaladyr gandu-şekerli.
Ak gollar synada tapmyş kemaly,
On barmakda ýüzük lagl mysaly,
Serinde ebrişim, egninde aly,
Sylaý gerdenleriň tylla tumarly.
Zülpüň meňzär leňkebudyň taryna,
Göwsüň meňzär kyrk çilläniň garyna,
Gözeller haýrandyr kesbi-kärine,
Bir jady tilsimli, goly hünärli.
Nepes diýer kä aglar men, güler men,
Gähi açylar men, gähi solar men,
Gähi diriler men, gähi öler men,
Yşkyň ýoly ajap ýoldur heserli.

Badam gabaklaryňdan
Sapaly söwdügim, gül ýüzli ýarym,
Aýlanaýyn badam gabaklaryňdan.
Boýlaryň tubydyr, kamatyň ar-ar,
Gol uzadyp tutsam pudaklaryňdan.
Seniň husnuň hergiz gözümden gitmez,
Her niçe dalbynsam, saňa gol ýetmez,
Sen bolmasaň Aý, Gün, älem ýarytmaz,
Röwşen tapar gözüm ýaňaklaryňdan.
Gaşyňny kakyban, gözüň güldir sen,
Iba bilen aşyk küňlün doldyr sen,
Näz eýleýip, asta-asta ýylgyr sen,
Zenehdan bildir sen eňekleriňden.
Köňlüňni sowutma, söwdügim, bizden,
Umydymyz köpdür, dildarym, sizden,
Däne-däne hal çykypdyr gül ýüzden,
Örtener men emsem bulaklaryňdan.
Nepes diýer, bakyp oltur ýüzüme,
Özüm bilmen, aýp eýleme sözüme,
Şemsi kamar görünmezmiş gözüme,
Bir şöhle düşmüşdir sahaklaryňdan.

Ol ýylan
Gara gözdür aşyklaryň guwanjy,
Guran sözüň hasta janyň söýenji,
Iki şamar saklap ýatyr bir genji,
Genç üstünde halka guran ol ýylan.
Men saňa aşyklyk lybasyn saldym,
Niçe ýyl ugruňda saralyp, soldum,
Mejnun deýin jismim otlarga saldym,
Synalarmy göz-göz eden ol ýylan.
Gara gözüň jan almagyň kastynda,
Bilbil mesgen tutmuş gülüň üstünde,
Bir jüp ýylan ýatyr göwsüň üstünde,
Synalarmy göz-göz eden ol ýylan.
Käte öýmesini başyna orap,
Käte şana bilen zülplerin darap,
Aşygyna jilwe berip, bir garap,
Synalarmy göz-göz eden ol ýylan.
Nepes diýer, işim ahy-sert bilen,
Iş salyşsaň bir töwekgel mert bilen,
Jan agalar, bir muşakgat dert bilen,
Synalarmy göz-göz eden ol ýylan.

Näzli ýar
Gara saçyň gije diýip, uklap men,
Gündiz eken, çoh armanym, näzli ýar!
Saba-säher wagty diýip, çaklap men,
Çeşmim açsam, arman eken, näzli ýar!
Gel, görüşseň keramatly goluňdan,
Aýlanaýyn dahanyňdan, tiliňden,
Gahar etme, golum salsam biliňden,
Ataşgähi sen, suzanym, näzli ýar!
Tarypyn eşitdim gara gözüňniň,
Gedasy men, dostum, güler ýüzüňniň,
Zybandan aýrylan her bir sözüňniň,
Kesgil başym, men gurbany, näzli ýar!
Nepes diýer, yşkym hetden aşypdyr,
Tomaşaňa ulug iller üýşüpdir,
Gözüm açsam, aýym-günüm ýaşypdyr.
Zyndan boldy giň jahanym, näzli ýar!

Ýaý imdi
Wysalyndan gamgyn köňlüm açyldy,
Pyrkatyndan elip kaddym ýaý imdi.
Ýüzüň nury älem ara saçyldy,
Hergiz dogmaz özüň kimin aý imdi.
Muştakdyr roýuňa bu dünýä pany,
Ýoluňda gedadyr hanlaryň hany,
Keşt eýledim on sekiz müň jahany,
Hiç tapmadym bir zülpüňe taý imdi.
Säher ýeli zülpuň perişan eder,
Gamzaň okdur, jiger bagrym gan eder,
Görse bizi şum rakyplar taň eder,
Gyz, eýlegin öz goýnuňda jaý imdi.
Senden özge ýary gözüm görmesin,
Sensiz zowky alla maňa bermesin.
Sen bolmasaň, dünýä bir dem durmasyn,
Ýykym-ýumrum bolsa, diýmen «waý» imdi...
Nepes diýr, bir ýara bilim baglar men,
Aryf özüm, dost-duşmany saglar men,
Tä ölinçäm, Durdyhal diýp aglar men.
Gözlerimden dolup aksyn çaý imdi.

Ýadyma düşdi
Nägehan gezerdim güli-gülşende,
Gülgün ýaňaklaryň ýadyma düşdi;
Alma enaryna gözüm düşende,
Alma ýaňaklaryň ýadyma düşdi.
Hijr elinden çekdim pygany-nala,
Elip dek kamatym ogşady dala,
Arzuw eýläp ýete bilmen wysala,
Aýralyk çaglaryň ýadyma düşdi.
Ýüzleriň şemygdyr, syýa käkiller,
Saçlaryň manendi mary-sünbüller,
Çemenler baglandy, jemyg oldy güller,
Başdan aýaklaryň ýadyma düşdi.
Seniň hesretiňden sargaryp soldum,
Jebri-tygyň bilen bagrymy dildim,
Ýüz müň arman bilen senden aýryldym,
Ol gezen jaýlaryň ýadyma düşdi.
Misli dogan aý dek göksüňniň agy,
Ganymdan reň tapmyş destiň boýagy,
Çar tarap dartylmyş serwi pudagy,
Hasa gujaklaryň ýadyma düşdi.
0
Nepes diýer, bagrym daglar içinde,
Bezm eýlesem ak otaglar içinde,
Badam kemal tapmyş baglar içinde,
Badam gabaklaryň ýadyma düşdi.

Gyz-gelniň aýdyşygy
Bir gyz bilen bäs eýleýir bir gelin,
Gelin aýdar: «Husnum erem bagydyr;
Aşyk ähli tirsem diýer ter gülüm,
Aşyk bolan bir-birine ýagydyr».
Gyz hem aýdar: «Ýüzüm hurşydy-hawer,
Husnum mähtäjidir mahy-münewwer,
Uzyndyr boýlarym serwi-senuber,
Ýaşym on dört, hup mestana çagydyr».
Gelin aýdar: «Meniň söhbedim süýji,
Ança ýigitlerniň başynyň täji,
Gyýa-gyýa baksam, gözümiň ujy
Gören aşyklaryň aklyn dagydyr.»
Gyz hem aýdar: «Älem ýakar näzlerim,
Beklegli gunça dek bolsam özlerim.
Indi ger açylsa bahar ýazlarym,
Baglaryň sünbüli zülpüm dagydyr».
Gelin diýr: «Bezensem müň dürli elwan,
Görmäge ajyzdyr hurşydy-taban,
Aşyk synasynda ýaradyr çendan,
Nerkes gözlerimiň goýan dagydyr».

Gyz hem aýdar: «Gelin maňa taý degil,
Goýnum bir jennetdir, özge jaý degil,
Deň görüngen täze dogan aý degil,
Ýakamdan görünen göwsüm agydyr».
«Gel, gyz, bäs eýleme sen meniň bilen,
Jahyllar janyna men otlar salan,
Kamatym barabar tubylar bilen,
Leblerim açylan gül ýapragydyr».
Gyz hem aýdar: «Husnum elem peýwendi,
Alynmyş geliniň galasy, kendi.
Abatdyr şährimiň müftahy-bendi,
Synam köp arzyly şa otagydyr».
Gelin aýdar: «Indi haýran olup men,
Seniň bu sözüňe teslim kylyp men.
Özüm satyp, ýüzläp tümen alyp men,
Goç ýigitnin seýran eden çagydyr».
Nepes diýer bizge barabar bary,
Serden çykmaz gyz-geliniň humary,
Ikiňiz hem täze bagyň gülzary,
Baglaryň açylgan gül pudagydyr.

Aňsa
Hindiniň awçysy çyksa şikäre,
Özge aw islemez, pil sesin aňsa;
Otag ören bolsa bilbili-zara,
Otaga ot salar, gül sesin aňsa.
Jereniň balasyn baksaň, bejerseň,
Suw ýerine şeker-şerbetler berseň,
Höregne gül berip, bir güni görseň,
Watandan el gögär, çöl sesin aňsa,
Gündize gün zynat, gijäge – mahtap,
Kümüş zäge mätäç, altyna – simap,
Derýa görki mähek hem dürri-naýap,
Bilur röwşen tapar, kül sesin aňsa.
Harsydünýä söýer teňňäni, maly,
Bir gün bitap bolup, gitse mejaly,
Dönüp-deprenmäge bolmasa haly,
Galar garysyna, pul sesin aňsa.
Jelep karar etmez ýeke är bilen,
Dostun görse, bolmaz kesbi-kär bilen,
Ýola gelmez taýak bilen, zor bilen,
Ýagşy zen daş gaçar, gel sesin aňsa.

Gula döwlet gelse bilmez agasyn,
Nakyldyr: har semrär – deper eýesin,
Kyrk çillede görseň doňuz çagasyn,
Bükürdi urar gaçar jul sesin aňsa.
Ýagşy zen suhanwer, bolsa sypaýy,
Ýüzi misli mahtap, on tördi aýy,
Gaçar bethüýlerden söz guran saýy,
Çyrag iba kylar, ýel sesin aňsa.
Bedasylyň köňli açylar, şer diýseň,
Hergiz gitmez, il derdine ýör diýseň.
Bahyllaryň jany çykar, ber diýseň,
Täzeden jan geler, al sesin aňsa.
Karun mülkün alsa bir är ýa tişi,
Pulum az diýr, her gün çeker käýişi,
Nuhuň ömrün hasyl etse bir kişi,
Ýakmaz gulagyna, öl sesin aňsa.
Nepes, sen sözleseň ulus illerde,
Bilbil şeýda bolar täze güllede,
Asal ezgil dahan içre tillerde,
Ary hüjüm eýlär, bal sesin aňsa.

Oýanmadyň
Ýolum düşdi, geldim seniň gapyňa,
«Ýar, oýangyl» diýdim, sen oýanmadyň.
It-guş ah eýledi kylan zaryma,
Ýatanlar oýandy, sen oýanmadyň...
Daň-säherde öwser sabanyň ýeli,
Men bilbilem, ýat eýlerem ol güli,
Deňim-duşum aýdar: nedir hyýaly?
Syrym paş eýledim, ýar, oýanmadyň.
Gije garaňkydyr, gözlerim görmez,
Hyýalym keç boldy, pikirim ýörmez,
Ýagşydan, ýamandan ýarym ses bermez,
Gulagyň ker boldy, ýar, oýanmadyň.
Bir guş geldi, gondy tüýnük ustüne,
Nazar saldy akja öýüň astyna,
Ganat ýaýdy, gitdi älem pestine,
Ýatan guş oýandy, ýar, oýanmadyň.
Gapysyna geldim, görsem diýp ýüzün,
Hassa men, eşitsem ol şirin sözün,
Dünýäge taý görmen, ýar gara gözüň,
Gözlerim kör boldy, ýar, oýanmadyň.

Şykyrt edip, ýel oýnaýar işigin,
Söndüripdir men pakyryň yşygyn,
Magşuk imdi ýada salmaz aşygyn,
Biwepa garaşdym, ýar, oýanmadyň.
Daň ýyldyzy dogdy, jahan ýagtyldyp,
Men pakyr durar men gapysyn alyp,
Oýatmaz ukudan daň ýeli çalyp,
Daň şemaly turdy, ýar, oýanmadyň.
Ne bolupdyr saňa, beýle ýatyp sen?
Pikir bilen gam laýyna batyp sen,
Öz söwdügiň ýowuz derde satyp sen,
Ýusup deý gider men, ýar, oýanmadyň.
Aşyk diýsem, kime gulagyn goýar,
Ýaşyrsam syrymny, ulus-il duýar,
Hudaýym, ýar haçan ukudan doýar,
Yns-jyns doýandyr, ýar, oýanmadyň.
Nepes diýer, indi giderem mundan,
Daň şemaly öter bu ýektaý dondan,
Imdi gol göterdim, ýar, menem senden,
Uzyn gije ötdi, ýar, oýanmadyň...

Berkarar bolsun
Bizden salam bolsun Garaoglan hana,
Döwletiň eliňde berkarar bolsun.
Arap at, goç ogul, zynatdyr saňa,
Söýmek, münmek saňa ygtyýar bolsun.
Dünýä pany saraý, başga jaý degil,
Müň ýyldyz jem bolsun, dogan aý degil,
Dünýä ýalan, her haryslar han degil,
Her ýerde seýranyň lälezar bolsun.
Gelinler gaşyňda gaşlary ýaýdyr,
Her haýsy bir surat, Gün bilen Aýdyr,
Ak öýüň otagydyr, tagtdyr, saraýdyr,
Seniň bu destgähiň kimde bar bolsun.
Riýaýy mollalar sözlär ýetişmän,
Ol sözünden taňla köp eder puşman,
Pil bolsa hasymyň ger bolsa duşman,
Gaşyňda peşe dek bimydar bolsun.
Zynat üçin gelmiş pany jahana,
Hasanat depderiň çykmyş asmana,
Çar tarapdan gelen azyz myhmana,
Geýip, iýip-içmek ygtyýar bolsun.

Iki dünýä alla bersin myradyň,
Arşyň her künjünde ýazylmyş adyň,
Tilinde zikri sen ýakynyň-ýadyň,
Hakyň söwer guly medetkär bolsun.
Her kim zyýan kylsa sud-y-suz bilen,
Gara köňül bilen, sadyk söz bilen,
Bir duşman gözlese ýaman göz bilen,
Tilleri lal bolsun, gözi kör bolsun.
Özüň deýin bolmaz deňi-duşuňda,
Döwlet guşy mekan tutmyş başyňda,
Her iş tutsaň nazaryňda gaşyňda,
On iki ymam gaýyp gerek er bolsun.
Ruzy magşar sünnileriň ýarydyr,
Garyplar gamhory, howandarydyr,
Senden dogan ogul äriň äridir,
Ondan dogan ogul meger är bolsun.
Ryzkyň bostanynda açylmyş rizwan,
Bäş gün miýesserdir bu döwri, döwran,
Ýigitlik çagynda eýleseň seýran,
Dowamat düýrdügiň alma-nar bolsun.
Nepes diýr, halka, ýara sözüm ýok,
Bir näkesem, gaýratym ýok, püzüm ýok,
Mydam gaflatda men, gyşym-ýazym ýok,
Gamhorum kerem bagş, biribar bolsun.

Biten gyz
Bag Eremde, gül-gülüstan içinde
Gudrat bilen bir şahada biten gyz.
Waspyňny ýaza men destan içinde,
Örme saçyň ak mämäňe ýeten gyz.
Seniň kimin gözel bolmaz jahanda,
Tamam hur-periler husnuňa bende,
Leýliniň sypaty bar eken sende,
Bu gün yşkyň söwdasyna batan gyz.
Boýuň şejerge ogşar, ýüzüň zülala,
Dişiň düre meňzär, lebleriň bala,
Bagty gelse, ýagşy-ýaman bir gula
Kadyr özi ryzky-rozun çatan gyz.
Nepes diýer, on üç, on dört ýaşynda,
Gara gotaz, altyn gupba başynda,
Ýüze gülap sürtup, wesme gaşynda,
Gyrmyz geýip, dildarlyga ýeten gyz.
0
Köňlüm
Söýdüm bir perini, isledim rahat,
Talwas eýlär her dem ol ýara köňlüm;
Hiç rahat görmedim, ýetişdi apat,
Pyrkat içre galdy azara köňlüm.
Göýä pasly-bahar açylan güldür,
Koýdüm hasratyndan, söwdügim güldür,
Ýarym täze güldür, köňlüm bilbildir,
Baryp kaçan gonar gülzara köňlüm.
Tygy-peýkamyndan bagrym dilindi,
Razy men öldürseň, janym al indi,
Gara zülpüň ýüzde ýüze bölündi,
Her zülpüň ýüzüňde ýüz para köňlüm.
Aşyk bolan gulak salar bu sözge,
Mejnunam, Leýli üçin çykmyşam düzge,
Meniň köňlüm ýarda, ýar köňli özge,
Hergiz el aýyrmaz biçäre köňlüm.
Gül ýüzüne düşen ol gara gaşdyr,
Gözlesem ol gaşa, gözlerim ýaşdyr,
Halyma rehm etmez, bir bagry daşdyr.
Mydam sergerdandyr awara köňlüm.

Sendeý gözel gelmez ýalan jahana,
Gördüm ataş düşdi bu şirin jana,
Köňlüm guşy ürküp uçmaz her ýana,
Baglydyr zülpüňde bir tara köňlüm.
Nepes diýer, serim, ýar, saňa gurban,
Jemalyň görenler husnuňa haýran,
Men yşkyň derdini gizledim pinhan,
Görüň, zahyr kylar äşkäre köňlüm.

Owadan gelin
Eýran, Turan, arap, ajam ilinde
Görmedim seniň deý owadan gelin.
Jahan ragnasynda, bagyň gülünde
Bolmaz özüň kimin gül beden gelin.
Gözleseň, jan alar gara gözleriň,
Ölini direlder şirin sözleriň,
Alma ýaňaklaryň, güler ýüzleriň,
Şirindir lebleriň miweden, gelin!
Gara üzüm sen, şerbet bilen ýutmaga,
Takat bermez, köňül üzüp gitmäge,
Duzak gurup, aşyklary tutmaga,
Zülpün başdan-aýak tor eden gelin.
Bizi bilbil eýläp, özün gul eýläp,
Näz odundan istihanym kül eýläp,
Saçlaryn boýnuna selasyl eýläp,
Söz balyndan bagrym suw eden gelin...
Kamatyň gubudyr, goýnuňda nardyr,
Gerdeniň dutardyr, zülpleriň tardyr,
Jemalyň görmäge gözlerim zardyr,
Görsem gül ýuzüňi, sabadan, gelin!

Men aşyk men, aşyk sözün beslär men,
..........................
Seniň didaryňy hakdan islär men,
Salma ýoluň ertir-sabadan, gelin.
Nepes diýer, aşnalygym ýat olmaz,
Bir görmesem, hergiz köňlüm şat olmaz.
Ýer ýüzünde sen deý perizat olmaz,
Meger ýere düşdüň howadan, gelin!

Geldi ana jananyň
Buşluk, saňa janu ten,
geldi ana jananyň,
Arzuwy-wysal bilen
ol näzli gadyrdanyň
Isterki dowa senden,
al eliňe galamdanyň,
Barmakny katyp ýazgyl,
ýok bolsa syýadanyň,
Kagyza salyp nagş et,
ol serwi huramany.
Eý göz maňa gile etme,
janana gidenden soň,
Bak ýagşy nazar birle,
gülgün ýüzüni görseň,
Göz-gaşyna peşgeş diýp,
göz nuktasyny berseň,
Perwana sypat parlap,
jananadan öwrülseň,
Mestana basyp gelmiş,
bul kebik huramany.
Eý gol saňa rugsatdyr,
dal gerdene dolgaşsaň,
Eý leb saňa hem peşgeş,
gülgün meýiden içseň,

Sabr eýle tenim-janym,
her näçe ýanyp bişseň,
Köňlüňge ýeter dilber,
pinhan ýerde uçraşsaň,
Ister ki gara gözüm,
her derdine dermany.
Sen-sen periler şahy,
elbetde, jahan içre,
Dürdäne dişin goýmuş
gül-gunça dahan içre,
Aýnajan gelip düşdi,
tenha bu mekan içre,
Maksatly gözel ýarym,
girseň bu gün don içre,
Sözläne gulak salgyn
bu dürri suhandany.
Ýar diýdi ki rugsat ber,
köp söz bile durmaly,
Dostdan niçe duşman köp,
bu ýerde oturmaly,
Her günde gelip görsem,
halyňny şunuň ýaly,
Tutdum goludan pugta,
gitmekde anyň päli,
Seýr eýledim, eý dostlar,
bu bag bile bostany.

Ýar diýdi: «Eýa dilber,
ah çekme asyl, hergiz,
Bagş eýlem tamamyny,
sen kylma bu dem ferhiz,
Duşmanlara bildirmeý,
paýyňny berem, al tiz»
Gerdenge golum saldym,
maksatga kylyp engiz,
Goýdum lebim üstüne,
aý dek görüp Aýnany.
Ýar diýdi: «Jemalymdan
ýagtyldy seniň jaýyň»,
Diýdim: «Seniň hiç bolmaz,
dünýäde deňiň-taýyň»,
Diýdi: «Ne üçindir bu,
ah birle çeken waýyň»,
Diýdim: «Meniň halym teň,
ýokdur seniň perwaýyň,
Rehm et maňa, eý dilber,
aç bagy-gülüstany».
Eý Mollanepes,
kylgyl taňryga şükür berjaý,
Aýnaň lebiden gandyň,
ýok indi saňa perwaý,

Aýnaňa bu dem rugsat ber,
ýene alyp ki bir paý,
Şu hylwatyň az däldir,
içdiň bileje gök çaý,
Şükür edeýin ýetişdi,
bu köňlümiň istäni.

Diýdi: «Aýt arzyň, myhman»
Diýdim: «Aşyklar şasy!»
Diýdi: «Aýt arzyň, myhman!»
Diýdim: «Geçgil günähim!»
Diýdi: «Ötdüm damja gan»,
Diýdim: «Tagtyň berkarar!»
Diýdi: «Şeýle bipaýan».
Diýdim: «Seniň deý şalar...»
Diýdi: «Ýokdur bigüman».
Diýdim: «Geldim. Guluň men».
«Tur git, – diýdi, – musulman!»
Diýdim: «Ol ne pissedir?»
Diýdi ki: «Dahan erer».
Diýdim: «Ol ne gumrudyr?»
Diýdi ki: «Zyban erer».
Diýdim: «Ak ýüzde hallar...»
Diýdi ki: «Reýhan erer».
Diýdim: «Bu niçik dondur?»
Diýdi: «Zerefşan erer».
Diýdim: «Ölsem arman ýok...»
Diýdi: «Dökme nahak gan».
Diýdim: «Zülpler owsunjy...»
Diýdi: «Dagdan geldi mar».
Diýdim: «Ne goşa alma?»
Diýdi: «Ak göwsümde nar...».

Diýdim: «Ol ne injirdir?»
Diýdi ki: «Bagda enar».
Diýdim: «Çille garydyr...»
Diýdi: «Onda gülgüzar».
.....................
Diýdim: «Bir posa bergil!»
Diýdi: «Bereý güldürseň».
Diýdim: «Hak aşyk menem».
Diýdi: «Käriň bildirseň».
Diýdim: «Ajyz myhman men».
Diýdi: «Gelgil, öldürseň».
Diýdim: «Bu ne sözdür, eý!..»
Diýdi «Gelgil, soldursaň».
Aldym derhal golumga.
Diýdi: «Göredir bagban...»
Golum saldym boýnuga,
geldi tawusym uçup,
Diýdim: «Gel imdi tutaý».
Diýdi: «Gül deý çyrmaşyp...»
Diýdim: «Wysalyň ýetir».
Diýdi: «Onda uçraşyp».
Galdy ýürek ornundan,
gitdi karar syçraşyp.
Aşyk Nepes bu gije
sürdi beýle çoh döwran...
0

Bäri gel
Saňa düşdi nazarym, söýgüli janan, bäri gel.
Saçy müşk isli ýufar, sünbüli-reýhan, bäri gel.
Gül beden, gülgün reň, dony zerafşan, bäri gel.
Al ýaňak, kirpigi ok, alma zenehdan, bäri gel.
Janyňa sadka olam, bäri gel, eý jan, bäri gel!
Gel otur gaşymda sen, zowky-jemalyň göreli,
Gel ýüzüň şöhlesine saz bilen söhbet guraly,
Dost gadyryn bileli, duşmany otga uraly,
Dünýe bäş gündür, öter, zowky sapalar süreli,
Bu ýalan dünýä öter, ötdi-le döwran, bäri gel!
Kä gülüp bäri bakyp, näz bilen sen sallana sen,
Käte gaşyňy çytyp, her tarapga tolguna sen,
Älemge şöhle salgan türpe ajaýyp sona sen,
Öz ýüzüň şöhlesine belki özüň hem ýana sen,
Ýüregim otga ýakana taşy-suzan, bäri gel!
Duýmasyn gende rakyp, bir ýerde pinhan bolaly,
Jany jan içre goşup, bir tenu-bir jan bolaly,
Maksady hasyl edip, meşguly döwran bolaly,
Sözleşip bir-birimiz, ança gadyrdan bolaly,
Bäş gündür siz – bize,
biz – size myhman bäri, gel!

Leb gysyp, gaş kakyşyp,
mährem olup, gol tutuşyp,
Çolaşyp hem çyrmaşyp,
ýag ile süýt deý gatyşyp,
Oýnaşyp, seýre çykyp, ak-gyzyl alma atyşyp,
Göýä bir nowça nahal dek bir-birimize ýetişip...
Kylaly gaýgy-gamy ýer bile ýegsan, bäri gel!
Çekerem her gijelerde ah bilen zaryň seniň,
Menden özge kim çeker derdi-azaryň seniň?
Bermenem ýüz müň tümenge
käkili taryň seniň,
Ak göwsüňde biten ol alma-enaryň seniň, –
Tirmesem, ança galar janda köp arman, bäri gel!
Perileriň patyşasy, belli mestana gözel,
Sen ki bir şam çyragy, men ki perwana, gözel,
Hulky hoş, labzy şirin, ýüzleri nurana gözel,
Bagry buz, sözleri uz, dişleri dürdäne gözel,
Lebi lagyl, geýdigi al, jenneti-ryzwan bäri gel!
Söwdügim, her sözüňge, sözle, şirin jany bereý,
Her nuktaýy-halyňa Eýrany-Turany bereý,
Her saçyň bir taryna käpir-musulmany bereý,
Seýr kylyp bakyşyňa Balhy-Badahşany bereý.
Kylaýyn men bu jahany sana gurban, bäri gel!

Uýalyp, ýerge bakyp bizden ki iba kyla sen,
Gözleýip göz uç ile, synamga otlar sala sen,
Bir güni ölture sen, ahyry bu janym ala sen,
Näge rehm etmes sen, halymny özüň bile sen,
Diýr Nepes, köňlüm alan täze gülüstan, bäri gel!

Istäp ki gözel ýary
Istäp ki gözel ýary,
gördüm ki salamatdyr,
Baş goýdum aýakynda.
«Tur! – diýdi – ne halatdyr?»
Turdum, diýdim: «Arzym bar».
– «Arz eýle adalatdyr!»
Diýdim: «Saňa aşyk men...»
«Goý – diýdi – ne hajatdyr?»
Diýdim: «Periler hany,
Sensiz neterem jany?»
Diýdi: «Bu sözüň bizge
ýalgançy hekaýatdyr».
Diýdim: «Gözüň öldürdi,
gamzaň ki kylyp hasta».
«Şeksiz öle sen – diýdi –
bir gaýry watan iste».
Diýdim ki: «Özüm gitsem,
köňlüm saňa wabeste!».
Diýdi: «Ne alaç eýleý,
sen aşygy – näkeste!»
Diýdim ki: «Alaç eýle,
Husnuň maňa paç eýle!»
Bir güldi elin dişläp,
diýdi: «Ne kesapatdyr».

Diýdim: «Ne tütündir bu?»
Ol: «Zülpi käkilim» – diýdi.
Diýdim: «Ne elipdir bu?»
Ýar: «Inçge bilim» – diýdi.
Diýdim: «Ne şekerdir bu?»
– «Şerbetli dilim» – diýdi.
Bir posa talap kyldym
– «Lazymdyr ölüm» – diýdi.
Diýdim: «Meni öltürgil
Ýa posa mürewwet kyl!»
Agzymga çenäp ýumruk,
«Goý – diýdi, – gabahatdyr».
Umydy – wasyl birlen
işikni kiçik açdym,
Gözläp ki ýeň astyndan,
göz ümledi, men düşdüm,
Duşmanlara duýdurmaý,
bir lahza habarlaşdym,
«Pinhan ýere bar» diýdi,
geldi ki gujaklaşdym...
Diýdim: «Meni yşkyňda
köýdürme meni, eý jan!»
Diýdi ki: «Ýanyp köýmek
aşyklara adatdyr».

Diýdim ki: «Güli-jennet,
bir dem süreli aşrat...»
Diýdi ki: «Säher boldy...»
– turdy, diledi rugsat.
«Rugsat ki bereý – diýdim
– araga düşer pyrkat».
Ýyglap ki golum tutdy.
«Sen çekme, – diýdi, – hasrat.
Diýdim ki: «Meni öldir bu –
aýralyk, eý dildar!»
Diýdi: «Saňa bu aşrat
her gije zyýapatdyr...»
Gapyda kişi goýdy.
«Gaşyga baraý» diýdim,
Diýdi ki: «Nedir kesbiň?»
– «Gullukda duraý» diýdim,
Perde bile sözleşdi.
«Aç ýüzüň göreý» diýdim,
Diýdi ki: «Getir muzduň»
– «Janymny bereý» diýdim.
Diýdi: «Bu ne diwana?»
Diýdim: «Saňa perwana».
Diýdi: «Saňa görmek ýok,
jan tende amanatdyr».

Diýdim ki: «Meniň köňlüm
almazmy sen, eý zalym!»
Diýdi ki: «Ne akmak sen,
halk diýr ki saňa alym».
Diýdim: «Ne günähim bar,
diýgil, nedir agmalym?»
Diýdi: «Nahan syrrym
halk içre kylyp mälim».
Diýdim ki: «Günäkärom,
Mähnetge giriftaram».
Diýdi maňa ol ýarym:
«Mähnet soňy rahatdyr».
«Neden ki gözüň ýaşy
girýan baradyr?» – diýdi.
«Pyrkat ki ýaman» – diýdim.
– «Synam ýaradyr» – diýdi.
Boýnyga golum saldym –
«Duşman göredir» – diýdi.
Öpdüm ýaňagyn – «Eý waý,
bagtym garadyr...» – diýdi.
Diýdim: «Bu ne käýişdir?»
Diýdi ki: «Bu ne işdir?»
Men diýdim: «Ajap işdir».
Ýar diýdi: «Melamatdyr».
Ýatganda güli-gülşen
bir gije gelipdir men.
Durdum ki gulak saldym,
ukuda ýatan erken.

Bardym ki ýüzün açdym,
oýgandy gazap birlen.
«Kim sen?» diýdi.
Diýdim: «Men».
Diýdi ki: «Nepesmu sen?»
Diýdi ki: «Gelip sen hoş,
Hoşwagt bola sen» diýdi.
– «Aşyk bile magşukdan
bir-birge hoşamatdyr»

Ner gezgin
Köňlüm, saňa nesihat,
gezseň serbeser gezgin,
Tany dosty-duşmanyň,
öýňe bahabar gezgin,
Ganym bilen garjaşsaň,
daýym muştiper gezgin.
Gezseň dünýä ýüzünde,
dowam täze-ter gezgin,
Kyrk ýyl maýa gezinçäň,
bütin bir ýyl ner gezgin.
Iki adam uruşsa,
öter ýaly ýol berme,
Birisine gep berip,
ol birine al berme,
Owwal adamdan gaçma,
gaçsaň asla el berme,
«Jan aga, özüň bil» – diýp,
her näkese ýalbarma,
Kyrk ýyl maýa gezinçäň,
bütin bir ýyl ner gezgin.
0
Nepes, hiç bir kem durma,
deňi-duş-u, dost-ýardan,
Pul tapmasaň göterme
näkes bile süýthordan,
Her dilände gam basar,
köňlüň dolar gubardan,
Dogmaz togsan dört ýylda,
bogaz bolsa är-ärden,
Kyrk ýyl maýa gezinçäň,
bütin bir ýyl ner gezgin.

Köňlüm
Ajyz ser ýassykda, ymzanmaz tenim,
Hoşlaşyk salamyn berendir köňlüm.
Dişlerim gyjynar, ýörimiz ganym,
Ol pulsyrat oýnun görendir köňlüm.
Hoş galyň, gülşenli eý tämiz baglar!
Toý-tomaşa tutup gezilen çaglar,
Boz goçly, marally, dumanly daglar,
Size bir ajyzdyr, garandyr köňlüm.
Gyş pasly ýetişdi, gutardy ýazym,
Çillesi üzüldi, sem boldy sazym,
Ýeke byradarym Mämmetnyýazym,
Gör, ne külpetleri surendir köňlüm...
Sandyrar gollarym, galamym tutmaz,
Şunça köp oýlansam, pikirim ýetmez.
Dişlerim basmaýar, iýenim ötmez,
Ol baky tarapga ýörendir köňlüm.
Okydym destanyň, eý Hoja Ahmet,
Gudratyňa akyl haýran, Muhammet.
Hoşlaşaýly, goluň uzat, eý Ahmat!
Golun aşratlardan üzendir köňlüm.

Diregim sanardym, açyp kurany,
Söýerdim, sylardym ýüzi nurany,
Bu gün ýetip geldi ajal permany,
Beýle bir permandan ürkendir köňlüm.
Goluň ýetmez, tutup bolmaz aljagyň,
Adam ogly, ýok panyda galjagyň,
Az-da köp ýaşasaň, ine boljagyň...
Çoh ýagşy işlere ýarandyr köňlüm.
Kimler garyp ötýär, kimseler-de aç,
Kimse köýneklidir, kimse ýalaňaç,
Ömürlik ýoldaşym bolan Bossantäç!
Kabyl ýakasynda durandyr köňlüm...
Söýgüli destanym «Zöhre-Tahyrym».
«Babaröwşen» atly ýene dildarym,
Dünýäde taşladym hem ýogum, barym.
Arz eýläp, bir haka barandyr köňlüm.
Rumuň gülşeni, hindi tawusy,
Ýalançy dünýäden öter men asy,
Nyzamy, Nowaýy, ýene Firdöwsi,
Size mydam hormat goýandyr köňlüm.
Mertler aglar, tuta bilmez ýaragy,
Eňekler gagşaşar, gandyr garagy,
Hoş gal, gökleň şiri molla Pyragy,
Size sary rowan bolandyr köňlum.

Owgandan Eýrana ýöregen aglar,
Altyndan jylawly begres bezgitler,
Il-halk üçin baş göteren ýigigler!
Sizden karar eýläp durandyr köňlüm.
Sowukdyr yssydan gorap eklediň,
Ýüpege çoladyň, doga beklediň,
Ezizim diýip, götergiläp sakladyň,
Bagryn bozup, käbäm galandyr, köňlüm.
Aýralykdan meniň ýuregim dagly,
Uçup baran guş men, gözlerim bagly,
Luw ýylyn unutma, türkmeniň ogly!
Remezan aýynda gidendir köňlüm.
Söýerdim gyzlarny, ýagşy juwanlar,
Saz bilsn ötürdim ança döwranlar,
Gajar beg deý, Durdy han deý pälwanlar!
Sizlere dessanlar düzendir köňlüm.
Hoş galyň, gelinler, dostum, duşmanym,
Baýlarym, misginim, beglerim, hanym,
Şu gün tabşyrar men amanat janym.
Bir uýgun deňize düşendir koňlüm.
Baglarymda solup galdy ol reýhan,
Hasaplaş men bilen gel-de sen, bagban!
Ata-watan, hoş gal, eý Maru-Jahan!
Sende lybasyny atandyr köňlüm.

Nepes, hoşlaş hanha öwüsdi ýeller,
Gözi ýaşly günler, aýlar hem ýyllar,
Daşyň alyp durdy uluslar, iller,
Hoş galyň, kepene girendir köňlüm...
Timar, Hatyja
Gözi gara, gaşy gara,
Zülpleri timar, Hatyja!
Ýüregime saldyň ýara,
Eýlediň bimar, Hatyja!
Gözüňe sürme ýaraşar,
Biliňe tirme ýaraşar,
Saçyňa örme ýaraşar,
Saçlary şamar Hatyja.
Bagyňda toty-gumrular,
Yzyňda jahyl-jümrüler,
Göwsüňde goşa ýumrular
Almamydyr nar, Hatyja?
Seýdi diýer, bu şertlere,
Başladyň köne ýurtlara,
Meni tükenmez dertlere
Eýlediň duçar, Hatyja!

Gel, Arzygül, görüşeli!
Gurbanyň bolaýyn, gaçma,
Gel, Arzygül, görüşeli!
Uýalsaň, ýüzüňni açma,
Gel, Arzygül, görüşeli!
Meniň bozuk köňlüm dyndyr
Rakyplar boýnuny syndyr,
«Bu» diýp durmak ýaman kyndyr,
Gel, Arzygül, görüşeli!
Men aşygam, gözüm ýaşly,
Synam dagly, bagrym daşly
Gara gözli, galam gaşly,
Gel, Arzygül, görüşeli!
Hijr oduna ýana-ýana,
Tapmadym derdime çäre,
Rähmiň gelsin hassa jana,
Gel, Arzygül, görüşeli!
Bigana tutma özüňni,
Bizden aýyrma gözüňni,
Kän aňry sowma ýüzüňni,
Gel, Arzygül, görüşeli!

Arzym eşit, gözel şahym,
Ot saçar älemge ahym,
Geçirgil, bolsa günähim,
Gel, Arzygül, görüşeli!
Arzygül çykar üçege,
Ýalkymy düşer köçäge,
Ada bilen düş aşaga,
Gel, Arzygül, görüşeli!
Aşyk Seýdi diýer, öldüm,
Gam bile saraldym, soldum,
Senden mähr isteýip geldim,
Gel, Arzygül, görüşeli!

Jigi-jigi
Ýar, meniň golumy tutup,
Ýanyňa al, jigi-jigi!
Ýa sen güle-güle ötüp,
Bu ýana gel, jigi-jigi!
Seniň raýyňa garaýyn,
«Gel» diýseň, ötüp baraýyn,
Herne işiňe ýaraýyn,
Goýsa ajal, jigi-jigi!
Rehm edip, bakgyl gözüme,
Bir gülüp bakgyl ýüzüme,
Şu sapar herne sözüme
Etme bedel, jigi-jigi!
Waspyňy ýagşy ýazaýyn,
Her ýerde aýdyp gezeýin,
Yşkyňda daglar gazaýyn,
Bolmasam şel, jigi-jisi!
Ýaryňdyr adamyň pujy,
Ýetişmez bizlere güýji,
Talh agzymy eýle süýji,
Lebleri bal, jigi-jigi!

Hasyl etseň myradymy,
Bereýin hemme zadymy,
Indi syndyrma badymy,
Ýanyma gel, jigi-jigi.
Gözüň süzüp, gaşyň kakyp,
Meni sen öldürdiň ýakyp,
Durma beýle aşak bakyp,
Ýokary gal, jigi-jigi.
Meni bir şat etgin indi,
Myradyma ýetgin indi,
Ýa bu ýerden gitgin indi,
Etme haýal, jigi-jigi.
Eýlegil derdime derman,
Galmasyn köňlümde arman,
Men bolaýyn saňa gurban,
Ýüzleri hal, jigi-jigi.
Bir ýigidiň bagty çapar,
Bar kişiden myrat tapar,
Seýidini sen bir sapar
Goýnuňa sal, jigi-jigi.

Owadan
Eý agalar, ol obada
Bir gelin gördüm owadan.
Dilber meniň aklym aldy,
Näzenin gördüm owadan.
Sallanyp öýden çykyşy,
Gözün gypyp, gaş kakyşy,
Ak ýüze zülpün döküşi,
Näzenin gördüm owadan.
Barar idim men ýol bilen,
Sowuldym bir hyýal bilen,
Duşup Dursunjemal bilen,
Näzenin gördüm owadan.
Seýdi diýer, arman-arman,
Arman, galdym bir ýalbarman,
Tapylmaz derdime derman,
Älhepus, gördüm owadan.

Bir gelin
Eý agalar, ol obada
Bize kän güldi bir gelin.
Ala ýaglyk, akja pada,
Bize kän güldi bir gelin.
Işigine bardym sorup,
Nije habar berdim durup,
Belki, bizden ýaman görüp,
Bize kän güldi bir gelin.
Gül açylar çygy bilen,
Dildi bagrym tygy bilen,
Çep gözüniň gyýgy bilen
Bize kän güldi bir gelin.
Ýar ýolunda çekdim arman,
Ötdi ömrüm bir ýalbarman,
Sorasam, bir jogap bermän,
Bize kän güldi bir gelin.
Seýdi diýer, saldyň nazar,
Yşk ýolunda çekdim azar,
Gözi Meňlihana meňzär,
Bize kän güldi bir gelin.

Saňa näm boldy
Ala gözli ablaksaýat,
Saňa näm boldy, näm boldy?
Şähdi-şeker dilleriňden
Sözle, näm boldy, näm boldy?
Talandy, göwnüm talandy,
Bakyşyň janym alandy,
Ak göwsüň bäri dolandy,
Saňa näm boldy, näm boldy?
Sen otyrsyň serhoş eýläp,
Göreniň bagryn daş eýläp,
Gel, ikimiz meý noş eýläp, —
Saňa näm boldy, näm boldy?
Seýdi diýer, gülüp bakyp,
Al ýaňakdan zülpüň döküp,
Assa ýöräp, aýak çekip,
Saňa näm boldy, näm boldy?

Ärsarynyň ýigitleri
Her ýerde çoh abraý tapar
Ärsarynyň ýigitleri.
Ganym görse, dogry deper
Ärsarynyň ýigitleri.
Hiç zada salmaz nazarlar,
Daýyma mestan gezerler,
Hem okyrlar hem ýazarlar
Ärsarynyň ýigitleri.
Orta ýerde top dikerler,
Iki ýanda sap çekerler,
Watan üçin gan dökerler
Ärsarynyň ýigitleri.
Özi Hatam çöreklidir,
Hemme arslan ýüreklidir,
Seýilhanda gereklidir
Ärsarynyň ýigitleri.
Iki ýana elleşerler,
Alar awyn belleşerler,
Oljany hup telleşerler
Ärsarynyň ýigitleri.

Seýdi diýer, bu jahanda
Ölse, arman ýokdur onda,
Mugtaberdir seýilhanda
Ärsarynyň ýigitleri.
0
Bedewsuwar indi
Ýörsün gyzylbaş üstüne
Niçe bedewsuwar indi.
Läş dökülsin läş üstüne,
Alynsyn hemme ar indi.
Baryp ülkesin çapaly,
Üýnüne suwlar sepeli,
Ar alyp, abraý tapaly,
Ýar olsa biribar indi.
Sapar esbaby şaýlansyn
Hem ýagşy-ýaman saýlansyn,
Bir mert daşyndan aýlansyn,
Namartdan set bizar indi.
Uýat gelse ýüzümize,
Duraly şul sözümize,
Köp mahaldyr gözümize
Bolmuş giň jahan dar indi.
Gorkup ekiz, üçem guzlap,
Galmaň öýde ýalan sözläp,
Ýesirleriň bärsin gözläp,
Bolandyr intizar indi.

Barsak bu gün käni bilen,
Ýesir çykar sany bilen,
Duşmanlaryň gany bilen
Ýer bolsun lälezar indi.
Sapar ýazda ýagşy işdir,
Gyş gününde köp teşwişdir,
Öňümiz gazaply gyşdyr,
Buz doňup, ýagar gar indi.
Bedewlere nagyl kakyň,
Naýzaga al ýalaw dakyň,
Her at arryk bolsa bakyň,
Tapylynça serdar indi.
Il üçin çekseňiz jepa,
Möwlam size eder wepa,
Hoş görüp, gözel Mustapa,
Söýünir çaryýar indi.
Seýidi aýdar, beg aga,
Wagda ediň atlanmaga,
Habar gönderiň Morjaga,
Dursun bolup taýýar indi.

Aýryldyk
Eý agalar, arman bilen
Dürli döwrandan aýryldyk.
Il bolup Rahym han bilen,
Haýdar soltandan aýryldyk.
Bedew münüp, begres geýen,
Ne näzi-nygmatlar iýen,
Köp eşretli Lebap diýen
Bir gadyrdandan aýryldyk.
Girdik bir çöli-mugana,
Suw içmedik gana-gana,
Uçradyk azaby-käne,
Rahaty-jandan aýryldyk.
Ärsarynyň ady ýitdi,
Her haýsy bir ýana gitdi,
Han «hezretiň» köňli bitdi,
Biz weli sandan aýryldyk.
Subhy-şam bilen ýörüşen,
Haýry-şeri deň görüşen,
Zowky-sapalar sürüşen
Ýary-ýarandan aýryldyk.

Daglarda dikilmiş eren,
Gyrylmyşdyr sansyz jeren,
Ürgenç, Lebaba suw beren
Bahry-ummandan aýryldyk.
Kürsüsi niçe paýaly,
Begler galdy köp daýaly,
Ser howuzly, hoş saýaly
Köşki-eýwandan aýryldyk.
Niçe yşwaly, şiweli
Gaçdyk, tapmady hywaly,
Dürli şejerli, miweli
Bagy-bossandan aýryldyk.
Tapmaýan öňki eşreti,
Ýuwtarmyz gamy, hesreti,
«Isteý-isteý» han «hezreti»,
Ahyr mekandan aýryldyk.
Seýdi diýer, haýp Lebap!
Galdy ilsiz-günsüz garap,
Berhem bolup mülki-esbap,
Bar hanymandan aýryldyk.

Pisada döndi
Bu ýyl bir ýaman ýyl bolup,
Haýr işler pisada döndi.
Ähli-diller bidil bolup,
Şatlygy naşada döndi.
Zebun geçdi niçe aýlar,
Örtendi pakyrlar, baýlar,
Ne ajaýyp abat jaýlar
Ýykyldy, bibada döndi.
Garny doýman aşdan-nandan,
Halaýyklar geçip jandan,
Begzadalar çykyp sandan,
Maslahat betzada döndi.
Süýthor baýlar wagtyn tapyp,
Gezer pakyrlary çapyp,
Jomartlar suprasyn ýapyp,
Satygçy hannada döndi.
Göterlip mähri-şepagat,
Gidipdir sabry-kanagat,
Köňli ýumşak, ähli-tagat
Binurbat jellada döndi.

Mally gurradyr malyna,
It aglar garyp halyna,
Şum hannadyň ykbalyna
Gamly güni şada döndi.
Ogul ata hyzmat kylmaz,
Ata hem ogluny bilmez,
Dogan dogana göz ilmez,
Her haýsy bir ýada döndi.
Bu gymmatlyk boldy uzak,
Tozdy garagalpak, gazak,
Bir nan üçin gurup duzak,
Il bary saýýada döndi.
Bereket gidip bar zatdan,
Ynsap gidipdir hannatdan,
Şalar düşüp adalatdan,
Işleri bibada döndi.
Köp mahallar gussa ýutup,
Bu günler hem gider ötüp,
Gudrat bilen derýa tutup,
Misli bir polada döndi.
Il gelsin diýp ystygfara,
Seýdi sözleýir bir para,
Her kim sygynsa gaffara,
Müşgüli güşada döndi.

Seni ynjytmaýa
Barsaň bir merdiň ýanyna,
Hergiz seni ynjytmaýa.
Jan goşsaň namart janyna,
Walla, ol hiç ýer tutmaýa.
Her wagtda bir duş geler,
Ýaz ötüp, ýene gyş geler,
Mert elinden çoh iş geler,
Namartdan bir iş bitmeýe.
Panydyr bu dünýä, pany,
Ýokdur hiç kime paýany,
Bedasylyň bir nyşany —
Ýüz görüp, köňül güýtmeýe.
Adam ogly bolsa ysyň,
Barma ýanyna näkesiň.
Bir akylsyz muhannesiň
Hergiz minneti gitmeýe.
Bilgil ömür bibakaňy,
Çirk eýleme hoşlakaňy,
Ajal ger tutsa ýakaňy,
Dadyňa hiç kim ýetmeýe.

Ähli merde derdiň söýle,
Derman andan, umyt eýle,
Beýhuda ýörmegil beýle,
Zyýandyr, peýda etmeýe.
Gül açylar bahar pasly,
Aşyga hoşdur ýar wasly,
Çyn juwanmertligiň asly —
Etdijek lebzin ýutmaýa.
Zerre kim bolsa bagtyndan,
Çoh şalar düşer tagtyndan,
Kaza ýetişen wagtyndan
Bir nepes aňry ötmeýe.
Seýdi, söýle rastyňy,
Hoş gör möwlamyň hastyny,
Bakgyl aýagyň astyny,
Gidejek ýoluň ýitmeýe.

Harap eder
Çaparman algyr ýigidi
Ahyr galla harap eder.
Çyra ýanmaz gök ýüzünde,
Degse, gülle harap eder.
Baryşsaň mert bile baryş,
Namartlardan bitmez her iş,
Neri ýörüş, aty ýaryş, —
Uzak pelle harap eder.
Almak üçin il gezer pir,
Ýyl-ýyldan nebsi güýç getir,
Her ýetenler: «Sopy men» diýr,
Gury selle harap eder.
Tebibiň bolmasa duçar,
Niçik şypa tapar bimar,
Hassa galyp biygtyýar —
Awy berip, harap eder.
Ýagşynyň bolmaz hormaty,
Ýamanyň argar kuwwaty,
Seýdi diýer, şerigaty
Niçe molla harap eder.

Soltan, Hatyja
Goýmaz rakyp görnüşiňe gelmäge,
Gözeller içinde soltan, Hatyja!
Bir gün gülli desmal içinde gözgi
Eýlär men sen tarap rowan, Hatyja!
Gizli derdim saňa eýlesem haly,
Bilenler aşyk diýr, bilmedik—däli,
Gözgüýe bak, göter gülli desmaly,
Bolsun biz garypdan nyşan, Hatyja!
Derdim köpdür, maňa tebip duş gelmez,
Köňlüm gamgyn, dünýe sözi hoş gelmez,
Hijran oky dogry geler, duş gelmez,
Sanjylar bagryma peýkam, Hatyja!
Pelek meni derde ulaşdyrypdyr.
Alypdyr aklymy, üleşdiripdir,
Basyp gam laýyna bulaşdyrypdyr,
Men bilmeýän sudu-zyýan, Hatyja!
Ah ursam, agzymdan çykan ot boldy,
Dost ýüzün dönderip, bizden ýat boldy,
Ähli duşman el çarpyşyp, şat boldy,
Maňa ýagy boldy jahan, Hatyja!
0
Seniň dek näzenin jahana gelmez,
Görsem, gözüm doýmaz, köňlüm aýrylmaz,
Ýanaşanda, seniň bilen deň bolmaz
Segsen gyz, segsen müň juwan, Hatyja!
Bu niçik syr boldy, bilebilmedim,
Ölüm pikrin tutdum, ölebilmedim,
Haýp, jepa çekdim, alabilmedim,
Köp galdy janymda arman, Hatyja!
Seýdi diýer, tirsem gunça gülüň men,
Emip sorsam lebleriňden balyň men.
Hyzmatyňda goly bagly guluň men,
Bolaýyn başyňa gurban, Hatyja!

Beter, Hatyja
Arzymy eşitgil, eý, söwer ýarym:
Günbe-günden derdim beter, Hatyja!
Yşkyňda galmady namysym, arym,
Munça jebr eýlediň, ýeter, Hatyja!
Men seniň yşkyňdan gelip men dada,
Gel, jebr etme indi mundan zyýada,
Gözleriň ogşaýdyr mysal jellada,
Müjgän tygyň jandan öter, Hatyja!
Takat ýok, görmesem gara gözüňi,
Dünýä hyrajyna bermen özüňi,
Perde tartyp dolamagyn ýüzüňi,
Gel, indi nykabyň göter, Hatyja!
Arzy-halym aýtdym, dessan baglaýyp,
Şat bolmadym, senden köňül çaglaýyp,
Gije-gündiz pyrakyňda aglaýyp,
Bir gün ahym seni tutar, Hatyja!
Günbe-günden artdy ahy-efganym,
Eşitgil arzymy, näzli soltanym,
Simap dek bikarar tende bu janym,
Gaýgyly hesretden gutar, Hatyja!

Bu dünýä gelenler gonup-geçendir.
Niçe aşyk arzuw bile geçendir,
Ölüm şerbetinden barça içendir,
Haçan waslyň bize ýeter, Hatyja!
Seýdi diýer, bal-şekerdir dilleriň,
Guçmana ýaraşar näzik billeriň,
Wagty ýetse, solar täze gülleriň,
Biraz soňra wagty öter, Hatyja!

Ahy-zar olar
Garasaç jan, seni gören kişiniň
Gije-gündiz işi ahy-zar olar.
Höziri bolmaýyn ýazu-gyşynyň,
Hesretiňde ýörüp, ömri har olar.
Meni sen öldürdiň gara göz bile,
Bagrymy eretdiň şirin söz bile,
Husn içinde elli bile, ýüz bile
Bäs eýleseň, hemme şermysar olar.
Sen bezenip, haçan çyksaň daşary,
Turuzar sen halka ruzy-magşary,
Möwlamyň ýaradan peri-beşeri,
Hemme gelip, saňa hyzmatkär olar.
Heýkel-tumaryňy boýnuňa asyp,
Ýol ýörseň, näz bile aýagyň basyp,
Zülpüň çil-çil bolup, her ýandan ösüp,
Iki al ýaňakda müşkibar olar.
Ýüz juwan-kenizdir, elli gyz—nöker,
Her gören-görmedik arzuwyň çeker,
Zenahdanyň—alma, lebleriň—şeker,
Her kim ondan datsa, ygtybar olar...

Her ýüzüň görende, köňül açylar,
Gep ursaň, agzyňdan dürler saçylar,
Inçe bilden, ýa reb, haçan guçular?
Anyň üçin köňül bikarar olar.
Hüýru-gulman gelse ýanyňa seniň,
Sençe bolmaz husny-jemaly anyň,
Ak gujagyň bile ol näzik teniň,
Kişi bilmez, kime sezewar olar.
Aý ýüzi–ýasemen, dahany–gunça,
Äleme ot salyp, köýdürme munça!
Ilde bir näzenin tapylmaz sençe,
Barça älem saňa intizar olar.
Gaşlaryň kemandyr, kirpigiň okdur,
Ýalançyda sen dek näzli gyz ýokdur,
Aşyk Seýdi diýer, bu sözüm hakdyr,
Aşyklara ýalan diýmek ar olar.

Ýaňaklaryň alyna
Söwdügim, gül özün para eýlemiş,
Reşk ediban ýaňaklaryň alyna.
Akmaga gül özün para eýlemiş,
Ynanyp, dünýäniň mekru-alyna.
Şirin lebiň meňzär asala, ganda,
Men senden aýrylyp, gideýin kanda?
Yşkyňda gark olmuş jigerim ganda,
Ynanmasaň, bakgyl eşkim alyna.
Ýar ýaryny, ýarym, söýen ýaraşyr,
Gel birzaman bize söýen ýaraşyr,
Diýseň: «Nesimi dek soýan ýaraşyr»,
Herne kylsaň, ygtyýaryň alyna.
Gözleýeňde iki çeşmi-göz bilen,
Rakyp ölsün hesret bilen, köz bilen.
Dilber, meni ýene böhtan söz bilen,
Salmaýa sen bir zalymyň alyna.
Çeşmimden akyzyp, ganly ýaşymy,
Ýoluňda sarp etdim herne ýaşymy,
Uly aňlar, hergiz bilmez işimi,
Dilber, senden niçik köňül alyna?

Aşykdyr sen inçge bile, Seýidi,
Her jepany rahat bile Seýidi,
Ýörmüş diýip ýaman bile Seýidi,
Meni aýp edeniň gelsin alyna.

Çagdyr bu çaglar
Ölçerme odumy, gozgama derdim,
Dert başymdan aşan çagdyr bu çaglar.
Nadanmyşam, bir biwepa dil berdim,
Ýardan köňlüm sowşan çagdyr bu çaglar.
Şunça jepa çekdim, bolmady paýym,
Bu nalyşym eşitmedi hudaýym,
Gökdäki röwşenim — ýyldyzym, aýym
Halka urup ýaşan çagdyr bu çaglar.
Gahba pelek otyr çarhyn ters towlap,
Dost köňlün galdyryp, duşmanyň awlap,
Etim çişe düzüp, süýegim çowlap,
Süýeklerim bişen çagdyr bu çaglar.
Men dönsem-de köňlüm ýardan dönen ýok,
Ýar zalymdyr, maňa rehmi inen ýok,
Meniň bu halyma bile ýanan ýok,
Synama ot düşen çagdyr bu çaglar.
Siz mert biliň yşk azabyn çekeni,
Azap çekip, elin ýuwup çykany,
Yşkyň söwdasynda gamyň tikeni
Sanjyp, bagrym deşen çagdyr bu çaglar.

Dosta derdim aýan etdim söz bilen,
Arz etmişem elli merte ýüz bilen,
Jowap berer göze, ýakyp köz bilen,
Hal hetdinden aşan çagdyr bu çaglar.
Seýdi diýr, baş alyp gidewer bir ýan,
Uçarga — ganat ýok, ýörerge — perman,
Aýdawer, janynda galmasyn arman,
Däli köňlüm joşan çagdyr bu çaglar.

Dönmenem, begler
Watan üçin çykdym gyr at üstüne,
Tä janym çykynça, dönmenem, begler!
Dikdir serim, düşmen duşman astyna,
Sil deý aksa, gandan ganmanam, begler!
Ilim üçin şirin jandan geçer men,
Düldül münüp, ganat baglap uçar men,
Namart dälem, hakdan kasam içer men,
Ýanyp duran nar men, sönmenem, begler!
Ýesir galmaz, oglan-uşak aglaýyp,
Oda düşmez, aşyk ýürek daglaýyp,
Men hem şu gün Murtezadan çaglaýyp,
Kasam kyldym, ondan dönmenem, begler!
Tomaşa eýläňler kylan urşuma,
Ýüz müň leşger çyka bilmez garşyma,
Är ýigit men, mertlik bilen durşuma,
Oda urarlar, men hem ýanmanam, begler!
«Är men» diýen çyksyn bile ýörmäge,
Leşger tartyp, Mirhaýdary urmaga,
Il-gün üçin şirin janym bermäge
Urdum başym, şertden synmanam, begler!
0
Hak ezelden saldy meni bu ýola,
Jan bermeýen, diri düşmenem gola,
Tomaşa kylyňlar bulanan sile,
Niçe gan ýuwutdym, ganmanam, begler!
Ärden öndüm, ärlik bilen öler men,
Kim dostum, duşmanym—parhyn biler men,
Söweşde aglaman, şat men, güler men,
Namart bolup, dünýä inmenem, begler!
Ýat kylar men Göroglyny, Zamany,
Aly Murtezany — Şahymerdany,
Rustem, Zal, Isgender, Gajar pälwany,
Orta atdym, köpün sanmanam, begler!
Seýdi çykdy atyn, ýaragyn besläp,
Gan gördi gözlerim, ýürek höwesläp,
Gaçmanam, öler men, köp leşger isläp,
Söweş üçin çykdym, dönmenem, begler!

Boldugy bardyr
Biziň ärsarynyň goç ýigitlerniň
Her zaman başy jem boldugy bardyr;
Mejlis içre gülgün şeraplar içip,
Şady-horram oýnap güldügi bardyr.
Türpe edeplidir otursa-tursa,
Bary gulak goýar, biri gep ursa,
Her ýerde özünden ulyny görse,
Onuň gadryn ýagşy bildigi bardyr.
Ýagşysy, ýamany aýly-saýlydyr,
Ata çyksa, ýaraglydyr, şaýlydyr,
Guýma sagdyk, ispyhany ýaýlydyr,
Görenler haýrana galdygy bardyr.
Goçaklar döwtalap dursa meýdanda,
Gaýry muhannesler hiç bolmaz sanda,
At ýykylyp, ýoldaş galsa meýdanda,
Dönüp-dönüp naýza saldygy bardyr.
Algyr guş dek sagy-soluna bakyp,
Günde at oýnadyp, meýdana çykyp.
Kanda ganym görse, atyndan ýykyp,
Golun baglap, alyp geldigi bardyr.

Seýilhan ulusy Ärsary baba,
Her kim deger bolsa, galar gazaba,
Hyzmatynda galandyr çoh sogaba,
Ajyzyna nazar saldygy bardyr.
Kirewke egninde, tuwulga serde,
Isteseň tapylar, her şury-şerde,
Külli türkmen, özbek ýygylan ýerde
Owal başda abraý aldygy bardyr.
Gündizine awlar sonany, gazy,
Gijesine gurar söhbeti-sazy,
Seýidi dek şahyrlaryň owazy
Bu ýalan jahana doldugy bardyr.

Görülsin indi
Gorky ede-ede ryswamyz çykdy,
Her ne nesip bolsa, görülsin indi!
Zalym duşman ahyr ýurdumyz ýykdy,
Köp ýatdyk, ýaranlar, turulsyn indi!
Möwlam bermiş bize niçe galany,—
Kytnamy, Perwerdi, Halaç, Çylany,
Başdan-aýak ýygyp hurdu-kelany,
Zalym beg üstüne ýörülsin indi!
Gaýrat edip, şirin jandan geçeli,
Gylyçdan gyrmyzy ganlar seçeli,
Duşman bilen aramyzy açaly,
Hemme şol ykrara gurulsyn indi!
Bir ýerde top bile baýdak dikilsin,
Goşun iki ýandan sap-sap çekilsin,
Kelleler kesilsin, ganlar dökülsin,
Arada gurt oýny gurulsyn indi!
Eger her kim gorky etse janyndan,
Aýrylmasyn aýalynyň ýanyndan,
Il gaçsa, aýrylar hanymanyndan,
Dogry durup, gylyç urulsyn indi!

Agzymyz bir etsek tükel ärsary,
Duşman geçebilmez serhetden bäri.
Her ýigidiň söweş bolsa hünäri,
Öňümize salyp, sürüsin indi!
Ýagy bolsa salyr, sarygu-teke,
Biz munda il bolmak ogşamaz ýeke,
Beýle oturynça pul çeke-çeke,
Bir gylyja dähmiz berilsin indi!
Seýdi diýr, gaýnap, daşyp, joş edip,
Bir bäş gün gezeli köňül hoş edip,
Çärjew begin ýeňsek, urup, uşadyp,
Zalym ähli tükel gyrylsyn indi!

Baraýlyň
Duşman geldi Lebap boýun ot eýläp,
Turuň, begler, ol döwüşe baraýlyň!
Şahymerdan Murtezany ýat eýläp,
Boluň, begler, şol soweşe baraýlyň!
Är ýigitler gazat güni çykanda,
Düldül böküp, asman saýy bakanda,
Çaýlar dolup, gyrmyzy gan akanda.
Är deý durup, şol söweşe baraýlyň!
Görogludan şu gün alyp tilsimi,
Kurhan açyp, gel, içeýliň kasamy,
Şu gün bolsun Isgenderiň kysymy,
Är deý durup, şol söweşe baraýlyň!
At, ýaragyň şaý edilsin ýol üçin,
Bagda bilbil, degresinde gül üçin,
Watan üçiň, abraý üçin, il üçin
Är deý durup, şol söweşe baraýlyň!
Şahymerdan gelip, goldar bizleri,
Kyrk erenler ýola saldy sizleri,
Gana boýap üsti-başy, gözleri,
Är deý durup, şol söweşe baraýlyň!

Nesip budur: tiz jan almak borjuňdyr,
Biler bolsaň, magşar güni harjyňdyr,
Türkmen ýigit, Mirhaýdarda hyrçyňdyr,
Är deý durup, şol söweşe baraýlyň!
Seýdi aýdar geçsem şu gün janymdan,
Lebap daşyn boýap gyzyl ganymdan,
Namart ýigit gitsin meniň ýanymdan,
Är deý durup, şol söweşe baraýlyň!

Döwrany bardyr
Işabaşy ogly Soltannyýaz begiň
Bu dünýäde dürli döwrany bardyr.
Bedew münüp ýagşy ýigitler bilen,
Günde çoh sapaly seýrany bardyr.
Hemişe ýörüşi hüňker tutumly,
Sözlese, her kime sözi ötümli,
Subhy-şam jöwlany bolan ýetimli,
Hak bereket beren aş-nany bardyr.
Çyn begdir, hiç zatdan ýokdur perwaýy,
Her gelene berer dürli serpaýy,
Palaw iýip, içmäge gaýmakly çaýy,
Käseýi-çynydan çendany bardyr.
Owazasy düşüp ýakyn, yraga,
Belki, ýetişendir Ruma, Yraga,
Aman bolsa hemme beglere aga,
Bolmagyna niçe nyşany bardyr.
Il içinde hökmi bolsa hem jary,
Hiç bir musulmana ýokdur azary,
Her remezan aýy geltirip kary,
Sowap üçin hatmy-kurhany bardyr.

«Sahawatda Hatam Taýdan zyýada»
Diýen adam hergiz galmaz uýada,
Hyzmatyna her kim gelse pyýada,
At münüp, don geýip gitdigi bardyr.
Akyldan esräkdir onuň bar işi,
Mert ogludyr, merdanadyr ýörüşi,
Hoş görer mollany, hoja-derwüşi,
Olara köp haýyr-yhsany bardyr.
Tebgy belent, özi akylly, huşly,
Ýany mirşikärli, gollary guşly,
Ajap parasatly, merdana işli,
Haýsy mülküň beýle soltany bardyr.
Söweş güni keserlidir gylyjy,
Bardyr özi söweş ylmyn biliji,
Daýym yzy üzülmeýen geliji,
Her gün çar tarapdan myhmany bardyr.
Şaýdyr at-ýaragy, tükel esbaby,
Geýer daýym atlaz bile zerbaby,
Munça begi istäp Buhar, Lebaby,
Gezip tapmaklygyň emkany bardyr.
Atlansa, din yslam gylyjyn çalsa,
Ýaraşur küffardan baş puly alsa,
Otursa, öňüne arzaçy gelse,
Adalaty, dogry diwany bardyr.

Hiç kime ogşamaz syny-summaty,
Özge begzadadan köpdür hümmeti,
Ýalan diýse, bir Muhammet ymmaty,
Elbetde, dinine nuksany bardyr.
Il ýygylyp, günde berer salamy,
Hyzmatyn ederler manend gulamy,
Seýidi gul aýdar, halys kelamy
Sözlesem, tükenmez destany bardyr.
0
Mübärek olsun
Eý, garawul begi, Lebapdan gaçyp,
Bu gelen ýurduňyz mübärek olsun!
Mirhaýdaryň külli baryndan geçip,
Bu gelen ýurduňyz mübärek olsun!
Harazminde sürüp dürli «eşreti»,
Görüp geldiňizmi, ol han «hezreti?»
Imdi hiç görmeýen gamy-hesreti,
Bu gelen ýurduňyz mübärek olsun!
... eýleban uzak endişe,
El urupsiz bu gün köp ýagşy işe,
Ylahym abraýly bolup hemişe,
Bu gelen ýurduňyz mübärek olsun!
Bendi baglasaňyz, jepalar çekip,
Köp hasyl alar siz ekinler ekip,
Oturmaga hatar boz öýler dikip,
Bu gelen ýurduňyz mübärek olsun!
Eşitmişem köp agyzdan, köp dilden,
Özün ötgeripdir diýrler bar ilden,
Hak berse, kän ekip akdan-gyzyldan,
Bu gelen ýurduňyz mübärek olsun!

Biz hem geldik şu gün sizi görmäge,
Nesip etse, dürli döwran sürmäge,
Seýdi diýer, saglyk bilen ýörmäge,
Bu gelen ýurduňyz mübärek olsun!

Sagat gütse gerekdir
Soltannyýaz begniň toýuna indi
Müneçjimler sagat gütse gerekdir.
Gelen dosty gitmän öýüne indi,
Hyzmat edip munda ýatsa gerekdir.
Çar tarapa çapar gitdi hat bile,
Hoş lybaslar geýip, ýüwrük at bile,
Gelse gaýy ili hem baýat bile,
Owal altyn gabak atsa gerekdir.
Başdan-aýak külli ärsary gelip,
Teke, salyr, saryk bisýary gelip,
Bil ki türkmen atly il bary gelip,
At münüp, don geýip gitse gerekdir.
Ýene her il sagdan-goldan ýetişip,
Garşy, Buhar, Garakölden ýetişip,
Omaçaly boz palaw boldan ýetişip,
Hemme hursand bolup gitse gerekdir.
Ýedi gün peýgadan bedew çapylyp,
Meýdanlar süpürlip, suwlar sepilip,
Şol gün her ne isteýeni tapylyp,
Bar işi alladan bitse gerekdir.

Ürgençden, Balkandan, Gazmin,
Tährandan,
Maşatdan, Hyratdan, Balh, Badahşandan,
Gazakdan, Goňratdan, gyrgyz, Kokantdan,
Eşideni sürüp, ýetse gerekdir.
Niçe dokuz bagşy hoş owaz bile,
Söhbetler guralar dürli saz bile,
Ýene köp oýunçy, köp darbaz bile
Ajaýyp oýunlar etse gerekdir.
Müň sukum, iki müň goýun soýulyp,
Uly ata bir gul baýrak goýulyp,
Oguz hanyň toýy kibi toý olup,
Köp tomaşa bile ötse gerekdir.
Muhapbetli hemme ýakyny-daşy.
Getirler halyna laýyk peşgeşi,
Oturyp iýende köp dürli aşy,
Eli-agzy ýaga batsa gerekdir.
Halk edende möwlam ezelde muny,
Köňlüne salmamyş zerre gaýgyny,
Bu toý üçin halky jemg eden güni,
Engamynyň sany ýitse gerekdir.

Gelen iliň hemme pakyry-baýy,
Geýerler özüne laýyk serpaýy,
Köp eşidip, nagarany, surnaýy,
Halkyň göz-gulagy gatsa gerekdir.
Iýgen aýdar «Aperinu-merheba!»
Dürli zyýapatlar her şamu-saba,
Belki, gelen hemme garyp-guraba,
Datmadyk tagamyn datsa gerekdir.
Seýdiniň ýalan bolmaz sözleri,
Enşealla, baryn görer gözleri.
Ýedi gün çapylan atyň tozlary
Aý-günüň şuglasyn tutsa gerekdir.

Çykyp gideliň
Il birlik etmedi bize, ýigitler,
Geliň, bu watandan çykyp gideliň!
(Duşmanyň) ýalyna öwrenen itler
Gitmese, boýnuna kakyp gideliň!
Syndyrmaňlar goçaklaryň badyny,
Ýitirdiňiz ärsarynyň adyny,
Indi möwlam berse iliň dadyny,
«Lahowla-billany» okyp gideliň!
Begleriň ýüzüne gara çekildi,
Anyň üçin abraý ýere döküldi,
Üstümize emir tugy dikildi,
Goldan gelse, ony ýykyp gideliň!
Gün-günden halymyz bolandyr harap,
Bir niçe humsanyň agzyna garap,
Seýdi diýer, haram boldy bu Lebap,
Bir ýana sil kimin akyp gideliň!

Lebap, hoş indi
Sakar halky bilen ärsary bolup,
Biz gitdik, sen galdyň, Lebap, hoş indi,
Kimse aglap gitdi, kimseler gülüp,
Kimse çekip dürli azap, hoş indi.
Kinämiz ýok sen gadyrdan watandan,
Ynjadyk Mirhaýdar ýerler ýuwtandan,
Tä ölinçäk üstümizden ötenden,
Gezsek gerek seni sorap, hoş indi.
Seniň üçin jepa çekdik, jan berip,
Ekin ekdik, doga aldyk, nan berip,
Hyrajyny-salgydyňy kän berip,
Gezdik köp işiňe ýarap, hoş indi.
Zowky-sapa sürüp, bir niçe ýyllar!,
Seni diýp oturdy munda köp iller,
Pil urup düzülen atyzlar-çiller,
Eýesiz galdyňyz garap, hoş indi.
Haknyň bergenine edip kanagat,
Oturmyşdyk tapyp aýşy-parahat,
Söhbet üçin bina bolgan ymarat,
Galar bolduň itler ýalap, hoş indi.

Ýüz elwan miweli bagy-bostanlar,
Hoş öten baharlar hem zemistanlar,
Sizden araňyza niçe destanlar
Salyp galgan kurhan-kitap, hoş indi.
Sizler bizden tapmaýasyz webaly,
Ýok idi hiç kimiň gitmek hyýaly,
Bakjalaryň näzik biten nahaly,
Oturyň başyňyz yrap, hoş indi.
Gülşende sebz olup açylan güller,
Dost ile ýanaşyp ýörüşen ýollar,
Bize pata üçin göterip gollar,
Bolmady sizlerden jowap, hoş indi.
Özge begler Mirhaýdara höwesdir,
Bilseňiz, ol halkyň ykbaly pesdir,
Bize Soltanýazyň begligi besdir,
Gaharguly, hana harap, hoş indi.
Ýüz elli ýyl watan diýip gezildi,
Ekinler ekildi, ýaplar gazyldy,
Müň iki ýüz bir kem kyrkda ýazyldy,
Taryhyn etseňiz hasap, hoş indi.
Seýdi diýer, indi tükendi sözüm,
Gideýin, sizleri görmesin gözüm,
Gol aýagyň her ýan uzadyp, üzüm,
Ýat parahat, başyň büräp, hoş indi.

Galdyň, hoş indi
Gider boldum indi üşbu watandan,
Jebir gören iller, galdyň, hoş indi.
Hiç unutman, janym çyksa bu tenden,
Süýji sözlän tiller, galdyň, hoş indi.
Kätmen urup, elem tartyp, nan berdim,
Ara ýolda jepa çekip, jan berdim,
Hyrajyň, salgydyň örän kän berdim,
Jepalyja çiller, galdyň, hoş indi.
Küňňüreli howla gelen myhmanlar,
Ara ýolda köýdi jepaly janlar,
Ili berbat etdi niçe bisanlar...
Agzyň açyp howlular, galdyň, hoş indi.
Gahr eýlesem, indi gelmez gaharlar,
Niçe ýazlar geçdi, baharlar,
Amydan suw içen terçek nahallar,
Sen elwanlap galar bolduň, hoş indi.
Gije-gündiz dynman çapdy bendeler,
Para alyp, ili bozdy gendeler,
Bibat ýerde biten maýmyk igdeler,
Sen ümürläp galar bolduň, hoş indi.

Ýigit bary göçüp gitdi watandan,
Baryp habar algyn ýoldan ötenden,
Jebir gördük Mirhaýdar ýer ýuwtandan,
Aglap, garyp iller, galdyň, hoş indi.
0
Gal indi
Ozalda şum boldy meniň kysmatym,
Ygtybarsyz ýalan jahan, gal indi!
Menzilim, mesgenim, ýurdum, watanym,
Ygtybarsyz ýalan jahan, gal indi!
Gowga güni Rüstem kibi gyzdygym,
Tora düşüp, jandan umyt üzdügim,
Başym silkip, serhoş bolup gezdigim,
Eşretli sürdügim döwran, gal indi!
Bendilikde ygtybar ýok bizlerde,
Çoh armanym galdy gara gözlerde,
Agdarlyp, mest bolup, ýazzy-düzlerde
At çapdygym däli meýdan, gal indi!
Dünýäýe geldigim bolmady belli,
Haýp, ýaşamadym ýüzde bir elli...
Zer warakly, ýüzi gyzyl jezwelli,
Okydygym kitap, kurhan, gal indi!
Gahba pelek bize saldy bu resim,
Näçe abatlary bozar sen basym,
Kesildi mejlisim, sazym, söhbetim,
Işigimde agyr diwan, gal indi!

Muhammetgylyç meniň bir gara dagym,
Bolsaýdy ýanynda gyssanan çagym...
Kyblagähim atam, çeşmim-çyragym —
Habyp Hoja ner-päliwan, gal indi!
Hazan urup, soldy ömrümiň güli,
Saýraman kapasda şeýda bilbili,
Kyýamat gardaşym, molla Zelili,
Sen yzymda düzüp dessan, gal indi!
Bile «gazat» diýip çykan goçlarym,
Siz gaçdyňyz, duşman aldy daşlarym,
Hemdem bolup gezen hemsyrdaşlarym,
Deňim-duşum, ýary-ýaran, gal indi!
Haýp boldy arman bile galanym,
Kim eşider garyp ýerde ölenim...
Seçip, saýlap, höwes bile alanym,
Göz guwanjym, Hatyja jan, gal indi!
Bir atadan Mäti — ýalňyz gardaşym,
Bihabar sen, duşman alypdyr daşym,
Läşim goýup, duşman aparsa başym,
Sen onda eder sen pygan, gal indi!
«Geljek» diýip giden ýolumy gözlän,
Kesip-kesip gara bagryny duzlan.
Köşekden aýrylan, maýa dek bozlan
Käbäm enem, bagry birýan, gal indi!

Ýakasyn çäk edip, synasyn daglan,
Matam tutup, gara geýip, ýas baglan,
Hijran ody bilen jigerin daglan
Orazbibi, naçar dogan, gal indi!
Seýdi diýer, munda çekdi topragym,
Ýa reb, tapylarmy meniň soragym?
Hem bu dünýä, hem o dünýä geregim —
Kirpigi ok, gaşy keman, gal indi!
Dişleriňe
Nägehandan gözüm düşdi
Lebiň bilen dişleriňe:
Ýöriberdik, ýürek joşdy,
Talwas edip gaşlaryňa.
Günde görnüşe geleýdim,
Ýüzünden posa alaýdym,
Gündiz pikriň men bolaýdym,
Gije girip düýşleriňe.
Ilki agşam içeli şerap,
Dalaşaly oýun gurap,
Daňdan turup zülpüň darap,
Timar bergin saçlaryňa.
Jem bolanda gelin-gyzlar,
Seniň tarypyňy sözlär,
Eli çeper hünerbazlar
Degmez eden işleriňe.
Halaýyk haýran oýnuňa,
Golum bukawly boýnuňa,
Mätäjini sal goýnuňa,
Teňňe dakyp döşleriňe.

Ýazyrhanyň gyzy
Bizi görüp, gülkä başlar,
Gülsün ýazyrhanyň gyzy;
Ak gollaryn sala-sala,
Gelsin ýazyrhanyň gyzy.
Dost tapylar golda bara,
Başa ýüpek mahmal büre,
Hanjar alyp, bagrym para
Dilsin ýazyrhanyň gyzy.
Gaýna, ýüregim gaýnap joş,
Ak ýüzde bardyr galam gaş,
Meniň bilen haýr-u şer iş
Kylsyn ýazyrhanyň gyzy.
Mätäji diýr, gaýnap joşdum,
Ýar derdinden ýanyp-bişdim,
Men bir güýçli derde duşdum,
Bilsin ýazyrhanyň gyzy.

Bilen barmy?
Eý ýaranlar, halaýyklar,
Bu derdimden bilen barmy?
Yşkyň ody ýaman janlar,
Garyp köňlüm alan barmy?
Ir düşüpdir gyşyň, ýazyň,
Sonaly ördekli gazyň,
Hally bilen Aman gyzyň
Obasyndan gelen barmy?
Ak ýüzünde haly kiçi,
Syýadan garadyr saçy,
Şu oturan uly-kiçi,
Bu sözümde ýalan barmy?
Jerenim awlatdym düzden,
Ganly ýaşym akar gözden,
Heý habaryň barmy bizden,
Gara bagrym dilen barmy?
Gerdeniňde biten güller,
Gyldan näzik inçe biller,
Bilezikli ap-ak gollar,
Dolap goýna salan barmy?

Mätäji diýr, boldum geda,
Ýar ýolunda janym pida,
Ahyrynda berse huda,
Söwdügini alan barmy?

Saçyň
Mübärek jemalyň gördüm,
Huşum aldy belli saçyň;
Görgejin bitakat erdim,
Älhepus, saýhally saçyň.
Eşiden görmäge zardyr.
Köýüňde köýgen bimardyr,
Sala gulaç boýy bardyr,
Dört barmakdan inli saçyň.
Oýanyp gijäniň ýary,
Eşit meniň ahy-zary,
Pakyr-bende hyrydary
Ger berilse pully saçyň.
Her tary zilden çekilen,
Otursa ýerge dökülen,
Müşk bilen anbar sepilen,
Düzüm-düzüm gülli saçyň.
Sen garasaň özge bir ýan,
Aýnymdan ab akar girýan,
Tolgunyp ýüzüňde her ýan,
Bilmen ne hyýally saçyň.

Ger guşansaň zerli kemer,
Danyşsaň dilden bal damar,
Gyrmyzy bag, kümüş tumar,
Tylladan heýkelli saçyň.
Men bir saýýat, sen bir jeren.
Ýele garşy sogup baran,
Mätäjige owsun uran,
Apy ýylan hilli saçyň.

Bozan barmy?
Habar beriň, eý ýaranlar,
Ýazylany bozan barmy?
Söwdüginden aýrylanlar,
Pyrkatyna dözen barmy?
Aşyklar gaçmaz adyndan,
Ýatmaz iller perýadyndan,
Perhat kimin yşk odundan
Gara dagy gazan barmy?
Gähi-gähi gaýnap joşup,
Kaknus kibi köýüp-bişip,
Ýary bilen başyn goşup,
Hemdem bolup gezen barmy?
Altmyşdan agansoň saly,
Galmaz köňlünde hyýaly,
Diýr Mätäji, meniň ýaly,
Ýardan köňlün üzen barmy?

Zülpüň seniň
Aldymdan aý dek peri,
Çykar gara zülpüň seniň.
Aýnynda yşkyň hanjary,
Kakar gara zülpüň seniň.
Dendany dür, lebi hurma,
Ýene duman geldi serme,
Ala göze gara sürme
Çeker, gara zülpüň seniň.
Bilmenem humaýmy, laçyn,
Ogryn gözlär göwnüm üçin,
Ör boýundan ören saçyň,
Döker gara zülpuň seniň.
Ger geçseň golaý ýanyndan,
Müşk ysy geler donundan,
Zülpleri zenehdanyndan
Böker gara zülpüň seniň.
Bir gowgaýa galdy başym,
Dynman akar gözde ýaşym,
Mätäji diýr, aldy huşum,
Ýakar gara zülpüň seniň.

Aýdyşyk
Gelin:
Öten-geçenden wehm eýle,
Gözleme, oglan, gözleme;
Şirin janyňa rehm eýle,
Gözleme, oglan, gözleme.
Ýigit:
Men bu sözlere bakmaryn,
Gözlärin,gelin, gözlärin;
Hiç bir kimseden gorkmaryn,
Gözlärin, gelin, gözlärin.
Gelin:
Meň bilen bolmasyn işiň,
Sadapdan paç alar dişim,
Ganyňy döker gardaşym,
Gözleme, oglan, gözleme.
Ýigit:
Seniň bilen bardyr işim,
Gözlärin, gelin, gözlärin.
Sadapdan paç alar dişiň,
Gözlärin, gelin, gözlärin.

Gelin:
Belent daglaryň gary sen,
Asaldan-zatdan ary sen,
Bisyrat ýüzüň gurysyn,
Gözleme, oglan, gözleme.
Ýigit:
Aşyk magşugyna gelmez,
Gelse-de oýnaýyp gülmez,
Çyn aşykda haýa bolmaz,
Gözlärin, gelin, gözlärin.
Gelin:
Gaşym jellat, gözüm ýagy,
Ýüregimde goýduň dagy,
Ak ýüzden öpüş al dagy,
Gözleme, oglan, gözleme.
Ýigit:
Saba bolar goňşyň ýatmaz,
Söwer myradyna ýetmez,
Öpüş bilen bir iş bitmez,
Gözlärin, gelin, gözlärin.
Gelin:
Sallanyp gelgin oýnuma,
Goluňy salgyn boýnuma,
Bolmasa gel, gir goýnuma,
Gözleme, oglaň, gözleme.
0
Mätäji diýr, ýagty gije,
Inçe biliň guça-guça,
Armanym ýok tä ölinçä,
Gözlärin, gelin, gözlärin.

Bugdaý
Reň açar hoş saýaly,
Seniň ysyň hoşdan, bugdaý;
Ekip emele getiren
Kimdir seni başdan, bugdaý?
Ujallap peliň başyna,
Tohum goýbermän daşyna,
Berk tutup, ýaby goşuna
Günde ekdim üçden, bugdaý.
Daş ýanyndan malyn güýdüp,
Gatnawyň kän gelip-gidip,
Elmydam enjamyň edip,
Suw berer men keşden, bugdaý.
Ýatma sowuk-aýaz görüp.
Çüýremez düýbüň suw urup,
Ne ýatyp sen penjäň gerip?
Düýp almagyň gyşdan, bugdaý.
Baran ýagar düýbüň ezip,
Göwnüm seýran eder gezip,
Bäş hanadan başyň düwüp,
Gök salar sen daşdan, bugdaý.

Ýapraklaryň lerzanadyr,
Aslyň seniň dür dänedir
Her bir başyň bäş hanadyr,
Towzaň bir garyşdan, bugdaý.
Emgegiň ýok paýdar-paýa,
Sen barkaň, san ýok arpaýa,
Bäş batmany bir urpyýa,
Ýylda nyrhyň başdan, bugdaý.
Mätäji diýr, dünýä genji,
Ýedi aý daýhan guwanjy,
Ýagşy diýrler mäş, bürünji,
Kem dälsiň hiç aşdan, bugdaý.

Getirer
Goýun bolsa uşak malyň,
Bahar, güýzde ýüň getirer;
Ýagşy baksaň, ýagşy malyň,
Peýdasyna deň getirer.
Azandyr işan-hojasy,
Gyzyny azdyr ejesi,
Ýanna birniçesi barsaň,
Hiç geplemez, güň getirer.
Ýanaşmagyn dek otura,
Duşarsyň bela-betere,
Gyz berseň bozuk hatara,
Obasyna jeň getirer.
Aýak ile baş bolanda,
Akyllylar ýaş bolanda,
Iki azan duş bolanda,
Buz üstünde çaň getirer.
Mätäji, gez öwüt bile,
Abraý alawer at bile,
Bagşylar ýüpek, tut bile
Bilbil ýaly heň getirer.

Är biläni
Daýyma müşgül kuşatdyr,
Işiň düşse är biläni;
Mydam ömrüň hoş geçirgin,
Gadryň bilen ýar biläni,
Aždar kimin owsun ursa,
Ganym garşysynda dursa,
Ar üçin çapyp, jan berse,
Gabry dolar nur biläni.
Magrupdan maşrykga gelse,
Başyn ýüz gowgaga salsa,
Ýigidiň ryzky kem bolsa,
Alabilmez zor biläni.
Her kim haýyr-yhsan kylsa,
Birniň ýerne ony gelse,
Zynhar toý-tasaddyk bolsa,
Oturmagyn kör biläni.
Eňkamsyz nalaç durandan,
Namarda boýun burandan,
Hasratly ömür sürenden,
Ýatsaň ýegdir gör biläni.

Akmak öz aklyna gider,
Sözüň ýetmez, raýyň gaýdar,
«It doýsa, ogurlyk eder»,
Düze gaçar ir biläni.
Özüň düzet, Mätäji, sen,
Gelse döwlet, diýmegin «men»,
Towfyk almasan-da herçen,
Hemsöhbet bol pir biläni.

Har bolsa
Ribahora boýun eger
Dünýäde ýigit har bolsa:
Başyna müň pikir ýagar.
Garyp düşüp, borçdar bolsa.
Eger zybandan dür saçar,
Duşman dürli aýbyn açar,
Deň-duşy görünmez, gaçar,
Aş bilen suwga zar bolsa.
Är ýagşysy arza geler,
Hyzmatynda ýüwrüp-eler,
Begzadalar bende bolar,
Golunda närse bar bolsa.
Ýas ýerinde kimse güler,
Özüni masgara kylar,
Hynazyrlar watan salar,
Jeňňel içinde şir bolsa.
Eý byradar, aýma ýalan,
Ondan ýegdir diri ölen,
Jeň eýleme jahyl bilen,
Saç bilen sakal gyr bolsa.

Mülküň bolsa Hywa, Buhar,
Ýene sed müň şäher-şäher,
Wehim kylgyn şamu-säher,
Duşmanyň peşe, mur bolsa.
Ädeňsoň altmyş ýaşyňa,
Aglagyl eden işiňe,
Paşmagny göter başyňa, —
Mätäji, güýçli pir bolsa.

Diýmek olmaz
Eý ýaranlar, halaýyklar,
Diýmek olmaz, diýmek olmaz;
Özi bilmez näkes bile
Duz bile nan iýmek olmaz.
Görüň ýigidiň özüni,
Bihuda sözler sözüni,
Almawer näkes gyzyny,
Her çoryny söýmek olmaz.
Bal diýen — bal ýerin tutmaz,
Her kim öz kössün unutmaz,
Her tikende bir gül bitmez,
Her kesi beg saýmak olmaz.
Mätäji diýr, syrdaş gerek,
Bäş gün ýagşy ýoldaş gerek,
Ganly günde gardaş gerek,
Biganadan kömek olmaz.

Ýol biläni
Eýesini tapar bir gün,
Dogry giden ýol biläni;
Jany — dil bilen ýapyşsa,
Aglap kyly-kal biläni.
Hyruç edip, öýden ýörse.
Nebs uzalar, dag erise,
Çyn muhannes duşman görse, —
Içi dolar ýel biläni.
Sözlese aňdyr nedamyndan,
Kinesi çykmaz damyndan,
Gaç, garry duşman ýanyndan,
Tora salar al biläni.
Mätäji bir dessan düzer,
Egri azar, dogry ozar,
Jeren bedýan çölde gezer,
Bilbil aşyk gül biläni.
0
Bähm eder
Tohumny topraga garsaň,
Özünden kän bähm eder;
Munda degerne mal berseň,
Birine on bähim eder.
Mesgeniň bolsa her ýerde,
Işiň düşmesin namarda,
Eger sataşsaň jomarda,
Aş bilen nan bähm eder.
Dogar, batar günler, aýlar,
Gury ýerde ajap jaýlar,
Nije halal iýen baýlar
Haýry-yhsan bähim eder.
Nämährem sary baksa göz,
Magşarda bolar gara ýüz,
Dogry gelene ajy söz,
Bir natuwan bähim eder.
Kimi diýseň rindi adam,
Misi kylar nukraga zam,
Ýaman bilen bolsaň hemdem,
Külli nuksan bähim eder.

Säherler tisginip gopsaň,
Ýa mümüniň aýbyn ýapsaň,
Ir gözinden eýäň tapsaň,
Nury-iman bähm eder.
Her kişi bir yşga düşse,
Ýar-ýar diýip, ýanyp-bişse,
Mätäji diýr, agzyn açsa,
Ümür-duman bähim eder.

Aýdyşyk
Aman han:
Arap aty aran ýigit,
Dogry gelgin, dogry gelgin;
Jezirede duran ýigit,
Dogry gelgin, dogry gelgin.
Söýeg batyr:
Kadyr allany çagyryp,
Ýalňyz düşdüm düze bu gün;
Meger kellämi alsaňyz,
Nurbat diýmen, size bu gün.
Aman han:
Aldyňdan gaýa daýalar,
Ýeňsäňden naýza söýeler,
Paltaryň gana boýalar,
Dogry gelgin, dogry gelgin.
Söýeg batyr:
Ýow güni ýoldaş ýoklanar,
Duşman ýoly berk saklanar,
Müň garga bir daş oklanar,
Taý geler men ýüze bu gün.

Aman han:
Ýigit gerek her bap, her bap,
Egniňe geýeniň zerbap,
Sen ýatmagyl toprak garbap,
Dogry gelgin, dogry gelgin.
Söýeg batyr:
Owwal az berilse ýaşym, —
Ýasym tutar deňim-duşum,
Meýdanda serilse läşim,
«Aman!» diýmen size bu gün.
Aman han:
Şagallara şam eder men,
Aç gurtlara iým eder men,
Ýigit, ähtimam eder men,
Dogry gelgin, dogry gelgin.
Söýeg batyr:
Aç böri dek awum awlap,
Çar tarapa göwün çawlap,
Her biriň bir demde kowlap,
Segreder men düze bu gün.
Aman han:
Dünýäde «men» diýen kändir,
Ýigitlerim sanma-sandyr,
Meniň adym Aman handyr,
Dogry gelgin, dogry gelgin.

Mätäji tarypyn ýetir,
Ýekme-ek meýdana getir,
Bize diýrler Söýeg batyr,
Gan dolandyr göze bu gün.

Mährim alan ýar
Niçe ýyldan bäri çekdim jepaňy,
Oglanlykda sensiň mährim alan ýar,
Anjaýyn görmedim ähdi-wepaňy,
Bir wesile bilen ýagy bolan ýar.
Görsem, gamzaň bilen janym ýakar sen,
Göwün hyşdyn azdan-azdan ýykar sen,
Binurbat sen gazap, ganym döker sen,
Synam üzre tygsyz ýara salan ýar.
Mahal-mahal hyruç edip özüňden,
Janym heder eder ala gözüňden,
Süýeklerim lerzan urar sözüňden,
Jismimiň şährine talaň salan ýar.
Aşyk bolan magşuk raýyny ýykmaz,
Senden özge kişi näzimi çekmez,
Ölse Mätäjiden ikilik çykmaz,
Tapylmaz sözümde zerra ýalan, ýar.

Meňzär bagyň gülüne
Byradarlar, bu gün bir gözel gördüm,
Zenehdany meňzär bagyň gülüne.
Görgejin köp boldy ah bilen derdim,
Aralaşdym aşyklaryň ýoluna.
Gümanymdyr bag Eremniň perisi,
Aýdylmaz waspynyň müňden birisi,
Eý ýaranlar, sözlerimniň dürüsi,
Haýyp güftar olmaz, şirin diline.
Sagd-u, Seýpelmelek deňizde akar,
Aşyk Perhat ala daglarny ýykar,
Leýli diýip Mejnun meýdana çykar,
Rowan boldum şolar gezen çölüne.
Ýa bilmen howanyň älem goşasy,
Şasenemiň çekilendir nişesi,
Men bolsaýdym Mazanderan peşesi,
Ölsem arman imes gonup balyna.
Görünmez gözüme belentler, pesler,
Zerre aýyp ýokdur, – tapylmaz kösler,
Başym oňa gurban, eşidiň dostlar,
Malym sadka bolsun şeýle geline.

«Elip» med, «dal» astyn, «nuna» howala,
«Käbe» otur bolar, «lamdan» soň läle,
Metäji diýr, ismi ýeter kemala,
Kätip ýazar galam alyp goluna.

Yrakda durma
Näzli dilber, bir dilegim bar saňa,
Aýdaýyn arzymny, yrakda durma,
Niçe wagtdan bäri boldum zar saňa,
Köýüňde köýüp men, köňlümni burma.
Aşyk owal çeker jebri-jepany,
Ahyrynda görer mähri-wepany,
Gutarmagyl gelgen zowky-sapany,
Bikar gezip, ömrüň ýele sowurma.
Arzuw eýlär eşdip, görmedik adam,
Sen Şiringe manend, men hem Perhadam,
Müjgäniň hanjardyr, gabagyň badam,
Zybanyň şerbetdir, lebleriň hurma.
Görsem gül ýüzüňni, köňlüm hoş bolur,
Ýatganymda, ýar, jemalyň düýş bolur,
Diýsem bimekana, ile paş bolur,
Her ýeter-ýetmeze syryňny berme.
Gara saçyň gara dagyň şamary,
Şol sebäpden boldum yşkyň bimary,
Säher türup ber özüňe timary,
Gola hyna ýakyp, gözlere sürme.

Bende bolan beg tutanda bir hany,
Eýlemezmi ilatynyň tarhany,
Men bolup men şeýle ýoluň porhany,
Perwana dek jismim ýakyp – gowurma.
Gör sözlesem, rakyplara taň bolur,
Sözlemesem, gaýta işim kyn bolur,
Ýalançyda ýagşy-ýaman kän bolur,
Goja Mätäjini goluňdan berme.
0
Gyzyň
Bir bölek näzenin şeýle çykypdyr,
Gitdi gözüm belli birine gyzyň.
Syýa zülpün zenehdana döküpdir,
Baglanypdyr boýnum taryna gyzyň.
Gerdeni gyzylly tumardyr, bentdir,
Ýuka dodaklary nabatdyr, gantdyr,
Byradarlar, biliň şoňa manenddir —
Synasy daglaryň garyna gyzyň.
Aýny bir ahudyr sogup ýörände,
Jahyl-jümri jöwlan urar görende,
Saçlaryny darap-darap örende,
Meňzeýir gaýanyň maryna gyzyň.
Bu yşkyň belasy otdan ýamandyr,
Çendan-çendan gözläp göwnüm emendir,
Kirpikleri okdur, gaşy kemandyr,
Nyşan boldum atan tirine gyzyň.
Alsa bir är-goç ýigidiň bagtydyr,
Ol gözelniň döwran sürer wagtydyr.
Ýylgyranda gijelerim ýagtydyr,
Seretsem ýüzüniň nuruna gyzyň.

Gün ýaşansoň gujagyna gysylsam,
Daň atansoň dilim-dilim kesilsem,
Mansur kimin işiginde asylsam,
Dat diýmen dartylsam, daryna gyzyň.
Mätäji diýr, özge bile bolmanam,
Köp ýyglasa, terhosyny almanam,
Eý agalar, ölsem-ýitsem bilmenem,
Elim ýetse alma, naryna gyzyň.

Mämeleriň
Sebäp bilen dahyl oldy güzerim,
Aklym haýran etdi şol mämeleriň.
Namyradam, neteý düşdi nazarym,
Üsti altyn-kümüş, pul mämeleriň.
Men Mejnunam, Leýli saçyň barmydyr,
Jan kastyna owsun uran marmydyr,
Bilmen pudakdaky goşa narmydyr,
Bir-birine ogşar ol mämeleriň.
Bir eser ýetişdi, düşdüm düzlere,
Mübärek jemalyň ildi gözlere,
Serim sadka bolsun dilber, sizlere,
Şu mahal bazara sal mämeleriň.
Gel indi olturyp  , golumny kesgin,
Birew dahl eýlese, öldürgin, asgyn,
Ýüz gula azatlyk möhrüni basgyn,
Ujundan müň çory al mämeleriň.
Sen abat eýleseň köňlüm saraýyn,
Ak otagda alma bile uraýyn,
Dürli-dürli halat-serpaý bereýin,
Ýene kemi bolsa al mämeleriň.

«Öldürip» — diýen nusgasy hem bar.

Näzli dilber, eger barsam kendiňe,
Bişek elim ýeter tylla bendiňe,
Aman-nurbat tarhan eýle gandyňa,
Şekerden şirindir bil, mämeleriň.
Gözümniň röwşeni, serimniň täji,
Göwün kerweninden alar sen pajy,
Dünýä lezzetiniň baryndan süýji,
Tagamly, lezzetli bal mämeleriň.
Men Seýpelmelek men, sen onuň ýary,
Belli ýaňra kyldy bu yşkyň zory,
Indi istemes men şeýle mydary
Ýetmese bir ýandan el mämeleriň.
Bilbil hyruç edip çekende, nala,
Mätäjini salar sed müň hyýala,
Ýaňagyň ýaz güni açylan läle,
Mysaly melewşe gül mämeleriň.

Kim geler?
Ala gözlim, aýlanaýyn gaşyňa,
Golaýyma sen gelmeseň, kim geler?
Diýme syryň deňiň bilen duşuňa,
Golaýyma sen gelmeseň, kim geler?
Senem sypatly sen, Garybyň ýary,
Bagyşlagyl bakjaňdaky enary,
Kereşmedir aşyklaryň hünäri,
Golaýyma sen gelmeseň, kim geler?
Bäriňi gözlegil, perizat hüýli,
Duşumdan ötmegil, towaýyl boýly,
Men Mejnunyň bolsam, sen misli Leýli,
Golaýyma sen gelmeseň, kim geler?
Mekes perwaz edip aýrylmaz baldan,
Ölmese el üzmez andalyp gülden,
Diýeýin tarypyň jan bilen dilden,
Golaýyma sen gelmeseň, kim geler?
Meni bagban etgin çemenli baga,
Ýogsa Perhat kimin çykar men daga,
Guwanaýyn tä başyňdan aýaga,
Golaýyma sen gelmeseň, kim geler?

Gözledim, görmedim tümleri, düzi,
Janym aldy jamalary gyrmyzy,
Mätäji diýr, indi örteme bizi,
Golaýyma sen gelmeseň, kim geler?

Menek-menek hallara
Näzli gelin, bir bäriňi gözlegil,
Guwanaýyn menek-menek hallara;
Ak göwsüňde alma-nary gizlegil,
Bildirmesin barganyňda ýellere.
Kä daşyma märäkeler üýşürdim,
Gähi mes dek akyl-huşum çaşyrdym,
Ýaşlygymdan her dükana baş urdum,
Irgezinden düşdüm şeýle ýollara.
Ger arzuw eýleseň, umman ýabyny,
Göz ýummasaň, görüp bolmaz düýbüni,
Men bolsaýdym Mazanderan çybyny,
Ölsem arman imes gonup ballara.
«Bi» bilen «I» bir astyna petaly,
Ýene «käp» kelama üstün bitäli,
Mätäji diýr, okyp ismiň tutaly,
Ýogsa äşgär alabilmen dillere.

Hoş olsun
Ýa ýaradan, bir dilegim bar senden,
Mustajap et dogam, wagtym hoş olsun.
Istedigim hüýr gylykly ýar senden,
Badam gabak bilen gyýma gaş olsun.
Saçy sala gulaç, garynja billi,
Jamasy päkize, zülpi saýhally,
Daýaly, edepli hem süýji dilli,
Lebi ýaraşykly, hünji diş olsun.
Oglanlykdan ýaňy saýlanan gözel,
Aklyna, huşuna aýlanan gözel,
Tende ter mämesi taýlanan gözel,
Ökjesi kiçiräk, ýumry döş olsun.
Aşyga lazymdyr any istemek,
Meňzi päkize olsun, özi al ýaňak,
Eswetil-aýn, sefit beden, ak damak,
Gollary hunärli, dürli piş olsun.
Mätäjiniň arzuw eýläp ýeteni,
Gözeller içinde saýlap tutany,
Ýene bolsun adyň Soltan gatany,
Ogulhally bilen köwmy-hyş olsun.

Gara göz gelin
Tomaşa eýläp toýlarda görenler ýagşy diýdi,
Ýylgyrşyň janym aldy, gözle, gara göz gelin;
Zer-ziwerden bahaly, simu-zerden don geýseň,
Şehdi-şeker dillerden, sözle, gara göz gelin.
Özge gyzdan-gelinden zyýat görner gözüme,
A gyz, derdiňden öldüm, indi ynan sözüme,
Ähtiýajym ýok senden, haýa gelmez ýüzüme,
Meni bir pynhan ýerde gizle, gara göz gelin.
Ýigidiň bil kuwwaty-at-esbaby, ýaragy,
Iki aşyk dünýäde bir-biriniň geregi,
Säher tursa golunda şirmaýydan daragy,
Şana urup zülpüňe, çözle, gara göz gelin.
Eý söwdügim, sallanyp, ýörişiň bar ýollarda.
Şemle guşap, al geýip, hub ýaraşar billerde,
Seniň deý näzli dilber, gezsem ýokdur illerde,
Hanjar alyp bagrymy, duzla, gara göz gelin.
Gulak goýsun sözüme her kimki bolsa aryp,
Seniň deý ýok dünýäde, gezdim jahan agtaryp,
Mätäji diýr, sen Şasenem, men aşygy kel Garyp,
Öňki aşyklar ýolun, yzla, gara göz gelin.

Onda bar
Ýaşyl öwsüp ala dagyň degresi,
Aýlanyp çykmaly ýollar onda bar:
Geýinip çykarlar mahmal, begresi,
Şeýle şahandazly iller onda bar.
Gaýalary ýalkym atar her çende,
Ýakymly şemallar öwser her günde,
Atylan ok ýaly barar her kanda,
Çaparman, gyl boýun mallar onda bar.
Dag başyndan şaglap geler çeşmesi,
Görmedige kyndyr münüp-düşmesi,
Ýakyn geldi miwelerniň bişmesi,
Her elde zerewşan güller onda bar.
Söze gulak salyň eý ýary-ýaran,
Aman-esen bolsun bizleri soran,
Bulutlar joş urup, köp ýagsa baran,
Daga-daşa uran siller onda bar.
Özüniň islegi-göwnüne ýeten,
Täze dogan aý dek sallanyp öten,
Mätäji aglady ýat edip watan,
Uzyn boýly inçe biller onda bar.
0
Gerekdir
Ata çykan aňly bolsa her ýoldan,
Berimli, pähimli hany gerekdir;
Ýaranlar ýörise sagyndan-soldan,
Görogly beg kimin syny gerekdir.
Ýow ýolugyp, ýowuz myltyk atylsa,
Kimi ölüp, kimseleri tutulsa,
Gylyç syryp, bir-birewge gatylsa,
Jöwher kulah, demir dony gerekdir.
Meýdan era jeňňi-maglub gaýrylsa,
Agdarlyşyp, arap atlar maýrylsa,
Toç ýigitler ters söweşip aýrylsa,
Jyzasynda gyrmyz gany gerekdir.
Är bolajak ar üstünde çapylsa,
Wadasynda-ykrarynda tapylsa,
Gähi-gähi däri-derman sepilse,
Bedeninde tyg nyşany gerekdir.
At gerek gaçmaga, kowsa ýetmäge,
Garylyp ganyma zeper etmäge,
Märekede diýen sözi bitmäge
Etrapynda ýeňi-ýany gerekdir.

Ýigrimä, otuza ýetende saly,
Serpilmez serinden sed müň hyýaly,
Meger bolaý diýse Hatam Taý ýaly,
Egsilmeýän genji-käni gerekdir.
Habar ber, Jemşid-u Şabähram kany?
Olary ýuwdandyr ýalançy-pany,
Jahanda jem bolsa maslahat güni,
Danyşanda hoş zybany gerekdir.
Han ýanynda ekram bilen otursa,
Gelgeninde halat-serpaý getirse,
Ýalançyny abraý birle ötürse,
Ahyretde nur-imany gerekdir.
Gözüň ýumup girseň umman düýbüne,
Ýagşy ýigit meňzär rahmet ýabyna,
Mätäji diýr, myhman gelse babyna,
Är daýaly, ak juwany gerekdir.

Är dörär
Il azanda töre çykar pes ýerden,
Halk içinden bir bidöwlet är dörär;
Doňuz depä çykar, garsak gurt alar,
Kelpeseler heserlenip, mar dörär.
Gaplaň ýoldan çykar, tilki il gezer,
Pişik adam iýip, syçan ýol bozar,
Garga bilbil bolup, bagdan gül üzer,
Bilbiller gül tapmaz, tiken-har dörär.
Şagal şir balasy bilen iş salar,
Tilki şir awuny elinden alar,
Ak jeren torsukdan kän gaýra galar,
Halk içinde bir apaty-nar dörär.
Ýüregimde gam tohumyn ekmäge,
Kast ederler sabyr öýün ýykmaga,
Mätäji diýr, meni oda ýakmaga,
Annagül isimli ziba ýar dörär.

Aýperi
Sebäp bilen sataşdyň, saldyň nazar, Aýperi,
Gamzaň oky ýetişdi, berdiň azar, Aýperi,
Bu jismim köýüp-bişdi, müjgäniň bagrym deşdi,
Bu gün üstüňden düşdi biziň güzer, Aýperi.
Gähi-gähi sallanyp, biziň sary ýörer sen,
Şitdeýi-şemle guşak inçe bile orar sen,
Asal kimin-garylyp, rowgan kimin erär sen,
Istegenim sende bar, dürli bazar, Aýperi.
Perwana dek pyrlanyp, çyragyňa muştakam,
Eswetil-aýn içinde garagyňa muştakam,
Şirmaýydan ýasalan daragyňa muştakam,
Ertir-agşam sypasam, zülpüň uzar, Aýperi.
Säher senaga dursa, tüketmez bilbil dilni,
Sen bolmasaň neýlär men açylgan bagyň gülni,
Adyňy aýdabilmen, özüň amanşa gelni,
Aýralyga bu janym niçik dözer, Aýperi.
Bu hünäre baş goşan şamu-säher oturmaz,
Girer-çykar zowzuldar, belli bir iş bitirmez,
Ugursyz öýke edip, ýol suduryn ýitirmez,
Karkarasyn ykjydyp, özün bezär, Aýperi.

Baglarda ýok iýmişler seniň goýnuňda bitse,
Bir köýnekde jaý bolsak, burçak-burçak der
gitse,
Zerdaly saýasynda Mätäji taryp etse,
Galam alyp goluna, kätip ýazar, Aýperi.

Dilber
Serim saňa sadaga, sallangyn bäri, dilber,
Göwsüň küwhi-Bulgurnyň, gümanym, gary,
dilber,
Didaryňa muştak men, derdime däri, dilber,
Täze ýylyň nowruzy, pasly-bahary, dilber,
Täze açylgan nowgül sen, men hyrydary, dilber.
Danyşsak hylwat ýerde, dilleriň ne ajaýyp,
Zenehdana dökülgen telleriň ne ajaýyp,
Guçsam inçe biliňden, billeriň ne ajaýyp,
Ary kimin aýrylman, ballaryň ne ajaýyp,
Seniň mazaňny bermez bagyň engury, dilber.
Päkize ýer, per ýassyk salyngan jaý sendedir,
Perizada meňzeş sen, perişan muý sendedir,
Roýuň şeýle röwşenli, elbetde, aý sendedir,
Jellat deý janym algan ok bilen ýaý sendedir,
Gazap bilen gezediň kemany-tiri, dilber.
Hiç rehimiň gelmezmi men hastaga pylany,
Men teşnäni bir gandyr lebiň suwy biläni,
Gahryň harap eýleýir, salsam demir galany,
Jan kastyna saklap sen ýanyňda du ýylany,
Ýatyr dalyň ýassanyp, gaýanyň mary, dilberi.

Köýüňde köşki-eýwan salsam danyşarmu sen?
Set müň kenize soltan kylsam, danyşarmu sen?
Garyp kimin gaçgagyň bolsam, danyşarmu sen?
Ýedi ýyldan öwrülip gelsem, danyşarmu sen?
Akja bilen Senemiň mysaly biri, dilber.
Aşyklaryň adaty oýun bilen bazydyr,
Öýke-kine etseler, kereşmeýu-näzidir,
Bir-birewniň yzynda ölüp gitse razydyr,
Ger gülseň, gulagyma bilbiliň owazydyr,
Ýüz öwürmen, ýüz kişi çalsa dutary, dilber.
Aýdar men hana bir gün, bu arzymny bitirse,
Diýinçäm diňläp sözüm, gulak berip otursa,
Magşugymny beýewbar, birew bazar getirse,
Şol mähfel gurlan ýere möwlam bizi ýetirse,
Bolsa pulum müň harwar, goýman bir miri,
dilber.
Günde görküň görmesem, bolar men däli-beňňi.
Agýar halky aýdarlar: «ol pylankes ýel-ýaňňy»,
Gyzlaryň gylyklysy, gelinleriň serheňňi,
Agzym arzuw eýleýir lagla manend dodaňňy,
Gara gözüm garaýyr dowam sen sary, dilber.

Boýnum burup delmursam, bir dilegim
tutulmaz,
Herze-herze danyşsam, hiç günähim ötülmez,
Aýga manend aý peri, adyň äşgär edilmez,
Yklymyň halypasy, eliňden iş gutulmaz,
Meşhur etdiň äleme dürli hünäri, dilber.
Saýyllykda sataşdym, bu söwdaga men ýeser,
Serpilmedi serimden, deraz boldy derdeser,
«Elipge» med goýmaly, «dalga» zir,
«nunga» ziber,
«Käbe» otur, «lam-säkin» ismiň alsalar habar,
Namyň diýip ýyglasam, eşitgil zary, dilber.
Alamylla adamyny alga salyp atsalar,
Märeke era meýdanda belli betnam etseler,
Birehneýi-ten kylyp, oýan-buýan iýtseler,
Mätäjini, beýewbar, Mansur kimin assalar,
Arzym budur: algaý sen, men günekäri, dilber.

Gözel
Gel, köňlümiz açylsyn, baga baraly, gözel,
Çyg düşen çemenleri ýygyp düýreli, gözel,
Ýokarsyndan aýylan, gaşy garaly, gözel,
Daşdan gören bir diýsin, golaý ýöräli, gözel,
Dünýä bäş gündür, öter, dowran süräli, gözel.
Bilgeşleýin gelip men meýhanadan içmäge,
Içensoň içe sygman, durdum depder açmaga,
Wähm eder men şu jandan,
ganatym ýok uçmaga,
Ýa-ki at-ýarag bolsa, watan salyp gaçmaga,
Daşymyz duşman aldy, kaýda duraly, gözel.
Perhatdan bäri boldy şu daglaryň diligi,
Adyn äşgär eýlemiş – aşyklaryň gylygy,
Bizi betnam eýleme, birewläniň läligi,
Tokaýlaryň turajy, akar suwuň balygy,
Saýýat boldum yzyňda, çölüň maraly, gözel.
Islegenim sende bar, pakyr-bende dilegi,
Agzyň aby imesmi teşne köňlüm suwlagy,
Mahal-mahal ýörer sen görmän ýagy-ýowlagy,
Mämeleriň mazymy ýa Hytaýyň tüwlegi,
Ýalançy ýel dek öter, ysgap göräli, gözel.

Gähi-gähi sallanyp, ýörirsen biziň sary,
Elbet, durmaz ornunda gamgyn köňlüm karary,
Selbinýazym, sal bazar, satar sen alma-nary,
Diýmegil dagy kişä, Mätäji hyrydary,
Gadagyna müň tümen baha guraly, gözel.
0
Elden gider
Namyradam, nädeýin men, namys-ar elden
gider,
Nury-didäm, nukta hallar, zülpi tar elden
gider;
Aýyp kylmaň, eý ýaranlar, namydar elden
gider,
Gözlerimniň röwşeni, bikarar elden
gider.
Serimni söwdaga salgan serwime arzym
aýdaýyn,
Semender deý sargaryp, ataş şerabyn
dadaýyn,
Dostlarym, deň-duşlarym duşman bolupdyr,
nädeýin,
Şol sebäpden aglaýyr men näzli ýar elden
gider.
Gözlerim görmez diýip göwnüme getirmedim,
Sagdyýu, Seýpelmelekniň yzyny ýitirmedim,
Sarnaýyp şamu-säherler, illeri ýatyrmadym,
Neýleýin, sabrym bilen hem karar elden gider.
Men oňa sadka bolaý hem dahy çopany, guly,
Agyr märeke era üm bilen düşir dili,
Onuň ysy müşki-anbar, istemes men her güli,
Engury, injiri, hurma, alma-nar elden gider.

Bezenip beýge çykanda, begleri berbat kylasy,
Saglary telbe kylyp, telbeler syçrap galasy,
Ele düşüp ekdi bolgan boz keýikniň balasy,
Awçylaryň awlagy ak maral elden gider.
Men bu gün matam tutup, Mätäji goýdum
adyma,
Perwana dek pyrlanyp, peýker ýanadyr
oduma,
Her zaman yhlas bilen ismi düşerdi
ýadyma,
Aýralyga döze bilmen, zary-zar elden
gider.

Diliň derdinden
Aşygam, saklana bilmen
Saýraýan diliň derdinden;
Bilbilem, uklaýa bilmen
Gyrmyzy gülüň derdinden.
Sen Şasenem, men şasuwar,
Garybyň men, kyl istiwar,
Ýada salsam agzym suwar,
Dodakda balyň derdinden.
Ýaraşsyn ýagy illeriň,
Açylsyn batyl ýollaryň,
Näzikdir inçe billeriň,
Sallanan goluň derdinden.
Ýagşyny ýasan ussalar,
Pähm etmez akly gysgalar,
Galar gadymky nusgalar,
Hünärli goluň derdinden.
Armanam — öpüp, guçmadym,
Golundan şerap içmedim,
Ölinçäm sana geçmedim,
Bir ýyrtyk juluň derdinden.

Çagyrsam, asyl gelmer sen,
Gelseň-de, oýnap-gülmer sen,
Ne boldy, habar almar sen
Kemine guluň derdinden!

Ärsarynyň gyzy
Ýarym diýip, ýola çyksam,
Ýollar — ärsarynyň gyzy;
Jeren gözläp, çöle çyksam,
Çöller — ärsarynyň gyzy.
Çölüstanda bardyr baýlar,
Zyndan boldy maňa jaýlar,
Ötüp barýar ýyllar, aýlar,
Günler — ärsarynyň gyzy.
Alma-naryň ysy ýupar,
Ter mämeler goldan sypar,
Ýüzi görkli, eli çeper,
Çeper — ärsarynyň gyzy.
Ýerde ýatmaz ýazyň güli,
Saýraýyr bagyň bilbili,
Men islemen özge güli,
Güller — ärsarynyň gyzy.
Kemine bir dessan ýaýar,
Kimler dadar, kimler doýar,
Ýüregimde daglar goýar,
Çöller — ärsarynyň gyzy.

Dilberim galdy
Welaýatdan çykdym, gitdim,
Yzymda dilberim galdy;
Dostlar, bu jana jebr etdim,
Gara gözli ýarym galdy.
Hälä çekerin men zehmet,
Dogdy başyma kyýamat,
Ýene bolsa dem ganymat,
Meniň ahy-zarym galdy.
Göründi galanyň burçy,
Ýüregimde yşkyň berçi,
Agzy pisse, lebi harçy,
Aglap. söwer ýarym galdy.
Bu galaňyz perizatly,
Içi pereňli, ilatly.
Kemine, «Mähriban» atly
Bir peri-peýkerim galdy.

Emire meňzär
Jem bolsa hatynlar bary,
Her biri emire meňzär:
Şol hatynlaryň barysy
Senetli wezire meňzär.
Birisi bardyr gezende,
«Gel» diýmezler, irizende,
Gözi bardyr gap-gazanda.
Zat tapsa gemire meňzär.
Birisiniň uzyn özi,
Kereşmeli, köpdür näzi,
Ukudan açylmaz gözi,
Elmydam bimara meňzär.
Biri bardyr gowy ýokdan,
Gaçawer, görseň yrakdan,
Har-hamyrdan, gökden-akdan,
Zat tapsa, ýamyra meňzär.
Birisi bardyr — horandyr,
Idelmez ýere barandyr,
Azyndan on bäş görendir,
Semreýir, hamyra meňzär.

Ýene hem birisi bardyr,
Jahyl görse, hyrydardyr,
Bir söz aýtsaň, minnetdardyr
Ýörişi haýýara meňzär.
Biri ýüz urar hünäre,
Hünär eder göre-göre,
Birisiniň reňgi gara,
Mysaly sygyra meňzär.
Birisiniň içi janly,
Gury agaçdan istihanly,
Birisi bar etli-ganly,
El ursaň, hamyra meňzär.
Biri bardyr çygry çykan,
Eden işi bir iç ýakan,
Daş işige külün döken,
Her ýygyrdy hyra meňzär.
Biri bardyr taýyn daýym,
Mydam gullugynda gaýym,
Kemally berse hudaýym,
«Öl» diýseň, jan biýre meňzär.
Biri bardyr, misli maýa,
Bir görmeseň, ömrüň zaýa,
Nazaryňa gelse göýä,
Akylyň dagyra meňzär.

Bolsa ýigidiň ýagşy aýaly,
Döwlet salar saňa ýoly,
Abraýyň doldyr goly,
Bir sahyby-pire meňzär.
Kemine diýr, bir söz bolar,
Kysmatda bary ýazylar,
Ýagşy gelin, ýagşy gyzlar,
Mysaly gülzara meňzär.

Ak eder
Eý, agalar, ýaman heleý
Sakgalyň çykmanka ak eder;
Abraýyňy ýere döker,
Ýürek-bagryňy dag eder.
Başy çykmaz hiç bir işden,
Emma görseň, aýal daşdan,
Ak ýüplükden, gök erişden,
Saçyna ýüpden bag eder.
Mydam iliň gepin bakar,
Gazananyň ýere döker,
Geýim geýse, ýarsyn ýakar,
Ýakasyn ýyrtyp, çäk eder.
Äri hem gazanyp getir,
Çuwala salmanka ötir,
Göreniň külünde otyr,
Diýr «Maňa ärim gyýk eder».
Bolmaz gepiniň saýagy,
Ilden ýygnanmaz aýagy,
Ýalandan çenäp taýagy,
Öz öýüni gum-guk eder.

Garyp alyň asly-zatyn,
Ýamandan al boýuň satyn,
Kemine diýr, selki hatyn
Alyn saçyň çym-ak eder.

Halal gezer
Dünýe bir bimesrep jaýdyr,
Haram gezer, halal gezer;
Mal eýesi pylan baýdyr,
Adam ornuna mal gezer.
Şerigaty bilseň dogry,
Aýtmasaň, boldugyň ogry,
Kazy egri, müfti egri,
Elip ornuna dal gezer.
Galypdyr kelamyň sözi,
Kör begenmez gören gözi,
Pir bolar şeýtanyň özi,
Sopular hem haýal gezer.
Sena bolmaz subhy-şamda,
Til – gybatda, gulak – tamda,
Kemine diýr, şu eýýamda
Sogap ornuna kal gezer.
0
Kazym
Müberek bolsun seýliňiz,
Azm edip siz ýola, kazym!
Agyr ýük syndyr biliňiz,
Diýsem, geler dile, kazym.
Külden depe beýik bolmaz,
Synsa köňül, seýik bolmaz.
Gara keýik keýik bolmaz,
Meger, girse çöle, kazym.
Diýsem kazylar kärini,
Aýdyp bolmaz-la ýaryny,
Ýalan sözleriň baryny
Satarsyňyz pula, kazym!
Kemine, gepim gep bolar,
Diýsem, dertlerim dep bolar,
Garyplar size çep bolar,
Çyn töhmet siz ile, kazym!

Şol ýar öldürdi
Telbe boldum, indi halym harapdyr,
Eý, agalar, meni şol ýar öldürdi;
Müşk alyban käkillerin darapdyr,
Jan agalar, meni şol ýar öldürdi.
Boýnuna gol salsaň barly, semerli,
Altyn-kümüş tamam endamy zerli,
Lagly-ýakut gerdeninde, tumarly,
Eý, agalar, meni şol ýar öldürdi.
Arzuw edip, aý jemalyn görmeli,
Ýüzde gülap, gözi-gaşy sürmeli,
Bir peridir, saçy sekiz örmeli,
Jan agalar, meni şol ýar öldürdi.
Kemine diýr, tagt üstünde jaýydyr,
Derýa düri, asman kuýaş-aýydyr,
Gyzlar hany, gözelleriň şaýydyr,
Jan agalar, meni şol ýar öldürdi.

Boýuňa döneýin
Sähra degresinde duran gül kamar,
Ýaşyl geýen al boýuňa döneýin!
Söz sözläňde katra-katra bal damar,
Ak ýüzüňde hal, boýuňa döneýin.
Meniň işim keçdir, şowuna düşmez,
Özge bilen hergiz sulhum alyşmaz,
Mal bereýin diýsem, küştüm ýetişmez.
Mende ýokdur mal, boýuňa döneýin.
Gyzyl meňzim sargarypdyr ar bilen,
Täleýim ýok, ykbalym ýok ýar bilen,
Ak göwsüň meňzetdim dagda gar bilen,
Mende tylla ýok, boýuňa döneýin.
Keminäniň göwni senden üzülmez,
Ýar zalymdyr, bize bagry ezilmez,
Çyn aşygyň eden hdi bozulmaz,
Bir kararda dur, boýuňa döneýin.

Barsam ynanmaz
Iş salyşdym bir biwepa ýar bilen,
«Ýarym» diýip, ýanyna barsam ynanmaz;
Süýekden syzdyryp ygtybar bilen,
Oda düşsem, bişsem, ýansam, ynanmaz.
Leýli—Mejnun kimin çöllere çyksam
Arzy—Ganbar deýin derýada aksam,
Perhat—Şirin deýin daglary ýyksam
Daşlaryň teýinde galsam, ynanmaz.
Gör, ne işler etdi Wamyku–Uzra,
Saýathan diýp goýdy ýaryny Hemra,
Depderde ýazylan Ýusup—Züleýha,
Olaryň hemrasy bolsam, ynanmaz.
Garyp bolup, Halap-Şirwana gaçsam,
Ýarym Şasenem diýp, örtenip-bişsem,
Şolar kimin ýedi ýylda gowuşsam,
Yzynda sargaryp-solsam, ynanmaz.
Men söwer ýarymy alabilmedim,
Şum rakyp tagn etdi, gülebilmedim,
Näzli ýaryň ugrun bilebilmedim,
Aglasam, aldanmaz, gülsem, ynanmaz.

Kemine diýr, arzym ýara ýetirsem,
Köňlümdäki syrym tile getirsem,
Iýmesem, içmesem, gözläp otursam,
Ajygsam, suwsasam, ölsem, ynanmaz.

Maňa garşy
Söwer ýaryň tarypyny aýdaly,
Gitme, ak maralym, gel maňa garşy;
Altyn-kümüş zümerretden şaýlaly,
Ak goluň boýnuma sal, maňa garşy.
Men arzymy söwer ýara ýetirsem,
Tutsam ak mämeden, oýnap otursam,
Göwnümde bar maksat–işim bitirsem,
Emsem lebleriňden bal, maňa garşy.
Meniň arzym söwer ýaryň goýnunda.
Agzym ýaňagynda, elim boýnunda,
Assa-seýkin basyp, oýnan oýnunda,
Her jaýy-her jaýy, gel maňa garşy.
Kemine diýr, sen-sen wepaly ýarym,
Al-ýaşyl geýipdir towfyk nigarym,
Gözeller içinde sen intizarym,
Sen — Leýli, men — Mejnun, çöl maňa garşy.

Sözüm bar saňa
Gara gözli, galam gaşly perizat,
Aýdabilmen, birje sözüm bar saňa;
Yşkyňda köýüp men dat bilen bidat,
Iki çeşmim bir görmäge zar saňa!
Şikeste men, zülpleriňe baglama,
Hanjar alyp, ýürek-bagrym daglama,
Myhmanyň men işigiňden kowlama,
Gerek dälmi namys bilen ar saňa?
Dal gerdenden tylla heýkel dakmasaň,
Humaý gözüň süzüp, gaşyň kakmasaň,
Ýüz-müň suhan diýsem, bäri bakmasaň,
Neneň edip ýaranaýyn ýar saňa!
Kemine diýr, senden istedim wepa,
Wepa istäp geldim, sen berdiň jepa,
Yşkyňda hastaýam, sen bergil şypa,
Şypa istäp geldim, men bimar saňa!

Sözler içinde
Dostlar, bir gözeliň waspyn söýlär men,
Meşhur bolsun sözi sözler içinde;
Okar men, ýazar men, dessan eýlär men,
Bina bolsun ak kagyzlar içinde.
Seniň dek ter gunça baglarda bitmez,
Uzatsam almaga, gollarym ýetmez,
Uklasam, oýansam, ýadymdan gitmez,
Meger, mesgen tutmuş gözler içinde.
Şiriniň hemrasy, Leýliniň taýy,
Şöhläňden gizlener asmanyň aýy,
Her gije, her gündiz gördügim saýy,
Ýüzüň aýa meňzär ýüzler içinde.
Laçyn deý dalmynyp her ýan bakaňda,
Perizat sen zülpüň ýere dökeňde,
Seýr eýleýip, beýewana çykaňda,
Göýä ak jeren sen düzler içinde.
Kast edip bakar sen, periler hany,
Kirpikleriň saldy sansyz ýarany,
Akyp, eda boldy bagrymyň gany,
Dowamat jigerim duzlar içinde.

Kemine diýr, wysal içre gezmäge,
Ylym gerek seniň waspyň düzmäge,
Yşk odundan galam titrär ýazmaga,
Dilim sözde, köňlüm közler içinde.

Gyzlaryň
Dagyň gary gardan-gara ulaşar,
Gijeler ýatyrmaz näzi gyzlaryň;
Birisi nuh edip, äre ýetişse,
Ol gün ýasaw tapar bary gyzlaryň.
Gül tikensiz bolmaz, daglar gaýasyz,
Ýüpüň hiç reňk almaz zäksiz, boýagsyz,
Sen bir eýjejik zat, galdyň eýesiz,
Düwme-düwme bolar nary gyzlaryň.
Baýyň gyzy şagalaňda şaýlanar,
Şaýlanybam beýleräge saýlanar,
Pukara ýigitler neneň öýlener,
Näzin artdyr keli, köri gyzlaryň.
Baýyň gyzy sürter haram teňňesin,
Birin alsaň, alyp bolmaz öňňesin,
Dost tutunsaň ýagşy gyzyň ýeňňesin,
Ýeňňesinde ygtyýary gyzlaryň.
Çöle çykarsyňyz goýun guzlanda,
Gülýakaň ýalkym atýar bäri gözläňde,
Janym alyp barýar şirin sözlände,
Düwme-düwme bolar nary gyzlaryň.
0
Pasly-bahar bolsa, açylsa läle,
Bilbil huruç edip, geler hyýala,
Ýuka köýnek geýip, ýörse şemala,
Düwme-düwme bolar nary gyzlaryň.

Gulpagyň
Ne belaň bar, gutarmadyň zulumdan,
Görem, kulahyňy göter, gulpagyň;
Ýüregim dalmynyp, çykdy golumdan,
Janyma owsunlap ýeter gulpagyň.
Ak ýüzüň hallary nokatdan kiçi,
Gamzaň garakçydyr jan almak öji,
Mejnuny ýandyrdy Leýliniň saçy,
Leýliniň saçyndan artar gulpagyň.
Köňlüm bähre tapar oýnan oýnuňdan,
Sekiz jennet ysy geler goýnuňdan,
Ikisin örüp, birin goýber boýnuňdan,
Ýöräňde, sagryňa ýeter gulpagyň.
Ýelkildeşip, ýatlar bilen ýörülme,
Göze düşüp, göklügiňde orulma,
Sadagaň bolaýyn menden aýrylma,
Görse bir nämährem, gutar gulnagyň.
Yşkyň serişdesin erenler tutdy,
Aşyk bolan magşugyny unutdy.
Kemine diýr, menden ýigitlik ötdi,
Mundan hem ýakyndyr, öter gulpagyň.

Mämeleriň
On üç bilen on dört ýaşyň arasy,
Tözlenip galyşar, ýar, mämeleriň:
Örtenmekden gaýry bolmaz çäresi,
Gysymlap gyşarsam ak mämeleriň.
Gulman deý sallanyp, sagynyp duran,
Husnuňa bent olar bir gezek gören,
Gunçalap, düwmeläp, täze uç beren,
Garaňkyda gardan ak mämeleriň.
Iki aşyk bir-birine bezm eder,
Çola ýere barsa, jany hezl eder,
Köýneginden çykaýsam diýp azm eder,
Mutdaha bolanda, ýar, mämeleriň.
Sowsanmydyr, sünbülmidir geýgeniň,
Elenen ak çäge bolsun oýnagyň,
Eda bilen göter elwan köýnegiň,
Bal bilen ýugrulan ýag mämeleriň,
Ýaşymyň soňunda taşladym gurra,
Nesip bolsa, garry gurda ýaş berre,
Kemine, armanyň galmasyn zerre,
Gulende titreşer, gyz, mämeleriň.

Ýel bile
Ak ýüzünde gara zülpüň hünäri,
Dawa edip, jeň başlady ýel bile;
Älemi ýandyrar bilbiliň zary,
Meger, bäs eýlemiş gyzyl gül bile.
Aşyga ar getir lebzinden dänme,
Bir merde ýaraşmaz hiç soňun sanma,
Didara doýma ýok, şu mähre — ganma,
Ýör, boýuňa guwanaýyn, ýol bile.
Aşyklyk derdine tapylmaz çäre,
Gamzaň okdur, peýkam salypdyr ýara,
Üç ýogyn, üç inçe, üç ak, üç gara —
On iki syn ýaraşmyş niçe bil bile.
Aslyňy sorasam — iliň uşagy,
Biliňe urup sen tirme guşagy,
Meni ýakdy alkymlaryň aşagy,
Alma zenahdanlym, jüre hal bile.
Bu ne syrdyr, ýaýma ýakyna-ýada,
Delmirip gelip men gapyňa dada.
Ýakyp sen, örtäp sen, salyp sen oda,
Duzladyň söz bile, dildiň dil bile.

Kemine diýr, eşit meniň pyganym,
Müjgäniň hanjardyr, akyzdy ganym,
Sen meni köýdürdiň, binurbat zalym!
Ak üstüne gyzyl geýdiň al bile.

Çykdy-da gitdi
Eý, agalar, Ýolöteniň düzünden
Meniň sona boýlym çykdy-da gitdi;
Alma ýaňagyndan, ap-ak ýüzünden
Lagly-merjenleri dökdi-de gitdi.
Goş bilezik hup ýaraşar destinde,
Jellat gözler jan almanyň kastynda,
Aýjemalym akmaýanyň üstünde,
Bir keniz başyny çekdi-de gitdi.
Ýerden, gökden göterlipdir kararym,
Şana alyp, syýa zülpün daranym,
Aýjemalym, ap-ak ýüzli maralym
Gähin-gähin bärsin bakdy-da gitdi.
Jereni bar, owlagy bar çölüniň,
Ördegi bar, gazlary bar kölüniň,
Kemine diýr, sona boýly geliniň
Zarynlap gözýaşyn dökdi-de gitdi.

Güllere
Huplaryň şiwesi gara göz bolar,
Gör, tomaşa et bilbil bilen güllere;
Gözeliň şiwesi şirin söz bolar,
Sözle, gurban olam şirin dillere!
Al-ýaşyl geýinip, kümüş guranda,
Şitde-şemle inçe bile oranda,
Suw sonasy ýaşylbaşy görende,
Laçyn köňlüm telwas eder köllere.
Aýra düşsem, elip katdym ýaý bolar,
Aýrylmasam, köňlüm ajap jaý bolar,
Gül ýüzüň görmesem, günüm aý bolar,
Aýym uzap gitdi ýyldan-ýyllara.
Kemine, goýmazlar ýar bilen ýary,
Pelekden dat eder geleniň bary,
Meniň dilim, seniň eliň hünäri
Nusga bolup galsyn ilden-illere.

Akmeňli
Ataşa — semender, yşga — perwana,
Ýanar men, köýer men günde, Akmeňli;
Her bir sözüň bermen ýüz-müň dessana,
Ýanar men, köýer men günde, Akmeňli!
Sen deýin görmedim ulusda-ilde,
Suraýy gerdende, bykynda, bilde,
Her ýaňagyň her reňde, her hilde,
Husnuň ile şöhle salar, Akmeňli.
Ýol ýöräňde iki goluň tellener,
Ak göwsüň üstünde mämäň ýellener,
Ilki agşamdan ýatjak ýeriň bellener,
Ýatsaň, ýanyň ýere degmez, Akmeňli.
Akmeňli, senden hem bu döwran öter,
Suraý gerdeniňde saçlaryň hatar,
Sypalap goýberseň, sagryňdan öter,
Tursaň, saçyň ýere deger, Akmeňli.
Saýrasa bilbiller, açylsa güller,
Aý geçer, gün geçer, öwrülmez ýyllar,
Huraman boýnuňa öwrülse gollar,
Zerre janda takat galmaz, Akmeňli.

Ýüz-müň jilwe bilen kylar sen makam,
Goýnuň pasly-bahar, açykdyr ýakaň,
Ak mämäňe çybyn gonan oglankaň,
Ulalaňda, yzy mälim, Akmeňli.
Kemine diýr, her hil reňkde öwser sen
Kemansyz atar sen, tygsyz keser sen,
Ýalançy bäş gündür, messan basar sen,
Altynjy gün munda goýmaz, Akmeňli.

Ogulbeg
Zeminiň lälesi, asmanyň aýy,
Dünýäniň göwheri-käni, Ogulbeg;
Gözüm röwşen tapar gördügim saýy,
Aýyň, günüň sen-sen taýy, Ogulbeg.
Bas gadam didäm üstüne,
Ýar basan aýajyklaryňdan,
Goýun sagmaga çykaňda,
Çör basan aýajyklaryňdan,
Aşygyna jilbe berip,
Dar basan aýajyklaryňdan.
Ertir turup, owlak-guza eseder,
Esedende, saç ujusy ses eder,
Her til bilen bir aşygny mes eder,
Dünýäniň göwheri-käni, Ogulbeg.
Bas gadam didäm üstüne,
Deň basan aýajyklaryňdan,
Gum basan aýajyklaryňdan,
Gül basan aýajyklaryňdan,
Bende Keminäniň jany, Ogulbeg.
0
Güli-jennet perizadyň mislidir,
Ary toprak adamzadyň aslydyr,
Gelse ýigitlik ýaz gününiň paslydyr,
Bu dünýäni tutan barmy, Ogulbeg.
Gara-gara gözler bilen gözleşmeşek
oýnagaly,
Şirin-şirin diller bilen sözleşmeşek
oýnagaly,
Aýna kimin ýüzler bilen öpüşmeşek
oýnagaly,
Bende Keminäniň jany, Ogulbeg.

Ogulmeňli
Gapyl idim, bu gün geldim üstüňe,
Janym paýendazdyr, gyz Ogulmeňli;
Üç gündür, mes bolup, geldim özüme,
Dözebilmen, bagrym gan, Ogulmeňli.
Sözle, perim, sözle, nijeler Perhat,
Köýüňde gezer men dat bilen perýat,
Yklym içre gelmez sen deý perizat,
Yklymyň soltany, han Ogulmeňli.
Sözle, perim, sözle, sözle jahanda,
Mekge, Medinede, Rum-Ispyhanda,
Ogulmeňli atly köpdür jahanda,
Bir senden özgesi san, Ogulmeňli.
Her gören, görmeýen arzuwyň çeker,
Müjgeniň hanjardyr, bagrymny söker,
Elli gyz hyzmatkär, elli bäş nöker.
Ýüz bäşe taý geler, jan Ogulmeňli.

Salma gözüňden
Mürçe gözelleri şahandaz bolar,
Aşyklar ýanynda paýendaz bolar,
Bir ýerik kän barsaň, gadyryň az bol
Garry gadyrdany salma gözüňden.
Daýnanyň öňüniň beýik arçasy,
Dökülse dökülsin gülüň gunçasy,
Owarram ýykylsa garry Mürçesi,
Garry gadyrdany salma gözüňden.
Köp ýaşadym diýip, çekmegin arman,
Gara saçyň bolsam agyna gurban,
Çem gelen döwrany golundan bermän,
Garry gadyrdany salma gözüňden.
Kemine diýr, geplesem-de gep bolar,
Geplemesem, haýsy derdim dep bolar
Ýalançyda ýagşy-ýaman köp bolar,
Garry gadyrdany salma gözüňden.

Gelinler
Hoş gelip siz, hoşluk bilen gider siz,
Dünýäniň seýline gelen gelinler!
Bozulgan şährimi abat eder siz,
Gamda galan köňlüm alan gelinler.
Ak öýüň eýesi, baýyň gyzlary,
Eýýamyň soltany diýrler sizleri,
Hyzmata mynasyp görüň bizleri,
Muhapbat saýasyn salan gelinler,
Äre güftar gerek, gözele — summat,
Her kime ýetdirmez, bahasy gymmat,
Uzyn boýly, giň gujakly, hoş surat,
Hezzeti-hormaty bilen gelinler.
Ak ýüzüne gara zülpün ýaýypdyr,
Göýä aýyň ýüzün bulut alypdyr,
Hassa janym, buşluk, tebip gelipdir!
Derdimiň dermany bolan gelinler.
Bag miwesi bolmaz şirin dil ýaly,
Belli-belli sözüň bardyr bal ýaly,
Kemine diýr, akly-gyzyl gül ýaly,
Aşygyň janyny alan gelinler.

Jana söwdügim
Ogryn-ogryn gözleýişiň
Ot saldy jana, söwdügim.
Gara gözli, näzik beden,
Bir bak bu ýana, söwdügim!
Aý jemalyň şöhle salar,
Jellat gözüň janym alar,
Haçan senden mährim ganar?
Gitme daş ýana, söwdügim!
Gamzaň oky bermez aman,
Nurbat, aman, dur bir zaman,
Kirpigi ok, gaşy keman,
Dişi dürdäne söwdügim.
Keminäniň ýok çäresi,
Gözeliň bolmaz harasy,
Uzyn-gysganyň arasy,
Orta miýana söwdügim.

Janyň barynda
Bu dünýäde gapyl boldum, oturdym,
Deprenmedim şirin janyň barynda;
Jahanyň gaýgysyn tartyp getirdim,
Dara düşdüm giň jahanyň barynda.
Dostlar bilen bir magrypet açmadym,
Gül ömrümde gül gunçasyn guçmadym,
Näzi-nygmat görüp, iýip-içmedim,
Aşsyz galdym aşyň, nanyň barynda.
Belent ýere çykyp, garandym daşym,
Köňlüm müň paradyr, ýalňyzdyr başym,
Hany meniň jana-janym, ýoldaşym?
Musapyr men Söýünhanyň barynda.
Göge uzatsam, göge elim ýetmeýär,
Ýere baksam, köňlüm karar etmeýär,
Seniň şu dünýäňe mährim gitmeýär,
Gara ýeriň — aždarhanyň barynda.
Garynjanyň öz ornunda sany bar,
Peşe uçsa, ganaty bar, jany bar,
Her öýüň bir adalatly hany bar,
Hansyz galdym begiň, hanyň barynda.

Bir kem otuz ýyldyr sürüşdim döwran,
Ýar, sensiz gerekmez bu pany jahan!
Kemine — bakardyň tawus dek her ýan,
Indi şatlyk ýokdur dünýe barynda.

Baryp-geleniň galar
Saglykda, ýigitler, baryp-gelişiň,
Dünýä öter, baryp-geleniň galar;
Bir dem ganymatdyr oýnap-gülüşiň.
Ahyry aglar sen, güleniň galar.
Pelek çarhyn çeker, öwrüler, tizdir,
Göçülen ýurtdur, ýörülen yzdyr,
Dünýä bir hoş surat owadan gyzdyr,
Gola düşmez, aşyk bolanyň galar.
Kemine diýr, hiç ýok ölmez gümanyň,
Soguryp alarlar emgenen janyň,
Terekä salarlar malu-mekanyň,
Oglan-uşak tamam bolanyň galar.

Gezen ýagşydyr
Gulak goýsaň, bu sözüme, adamzat,
Dünýäde bir pasyl gezen ýagşydyr;
Kimge paýan berdi bu çarhy-naşat?
Çem gelen döwrany süren ýagşydyr.
Gyşyk beklär nukrasyna gaş tapsa,
Sygyr çölde gezer, doňuz mäş tasa,
Haýryny gözlemez betden iş tapsa,
Hemmesinden çölde jeren ýagşydyr.
Bende çeker, herne gelse uludan,
Habar sorsaň, jogap bolmaz ölüden.
Azgyrlyp kyçgyran nije weliden,
Azm urup, gaçarak duran ýagşydyr.
Özün besläp, garşy çykar talaba,
Nadan orun tapsa, azar galaba,
Özüni ötgeren loly-jelebe
Bir agyz söz diýmän duran ýagşydyr.
Keşt edip gezer men ilden-illere,
Däli köňlüm talwas eder güllere,
Kemine diýr, nesihatym dullara,
Tiziräk bir äre baran ýagşydyr.

Garyplyk
Günde müň gussam bar ýüz elem bilen,
Derdimiň baryndan beter garyplyk;
Soragy men boldum gaýgy-gam bilen,
Gelip düşer hatar-hatar garyplyk.
Pany dünýä zynat bilen, harç bilen,
Ýüregim maddadyr, bagrym berç bilen,
Wadasyz şum ölüm bergi-borç bilen,
Ýylba-ýyldan gaýym tutar garyplyk.
Iýmesem, içmesem, mydarym ötmez,
Bürenip ýatmaga kararym ýetmez,
Günde müň kowlasam, baýlara gitmez,
Goş basyp, dulumda ýatar garyplyk.
Tapypdyr her ýerde ýeke-ikini,
Çekipdir biline gaýyş çekini,
Alypdyr eline daşly sokyny,
Ýadaman, depämden urar garyplyk.
Ýylba-ýyldan meniň müflisim çykar,
Garybyň ýüzüne kim gülüp bakar?
Ýaryşsam ýüwrükdir, göreşsem ýykar,
Oýnasam, oýnumda utar garyplyk.
0
Bir sözüm bar, saňa aýdaýyn, Durdyly,
Sakalym gyrawly, murtum burjuly,
On bäş köpek bile, otuz gürjüli,—
Gykuwlap yzymdan ýeter garyplyk.
Seýr etmedim sähralarda, çöllerde
Mestana gezmedim uly illerde,
Bir bilbildim, saýramadym güllerde,
Çag zeýnimi garar-gatar garyplyk.
Kemine diýr, geler bir gün şum olüm,
Kimsäge — toý-baýram, kimsäge — zulum,
Gyýylma, ynjama, sabr eýle, köňlüm!
Gelipdir — bir zaman öter garyplyk.

Bir tüýsli
Ajap bir janawar, jaýy sürende,
Reňgi gara ýylçyr, tosy bir tüýsli;
Bürgüt dek howadan uçup gelende,
Periniň owazy-sesi bir tüýsli.
Mydam geler yk taýyňdan ys bilen,
Urup kowlamasaň, gitmez ses bilen,
Maslahaty bolmaz ýaru-dos bilen,
Bazarynda basa-basy bir tüýsli.
Nejasatdyr mydam iýýän höregi,
Kellesidir munuň uly ýaragy,
Ys almasa, ömür görmez garagy,
Kebzeden gaýrasy ýasy bir tüýsli.
Nejasatdan paýlap alar paýyny,
Höwründen azaşsa, tapmaz taýyny,
Urşanda goç kimin alar maýyny,
Esirän erkegniň mesi bir tüýsli.
Gözi yzyndadyr ýükli gidende,
Menzili şol ýerdir, özi ýetende.
Dürli nejasatlar bardyr bedende,
Burna golaý gelse, ysy bir tüýsli.

Nejasatlar ýygnap hine doldurar,
Az ömrüne kanagatyn aldyrar,
Kim degse, saýyl dek golun galdyrar,
Gargyş etse, bet dogasy bir tüýsli.
Ganaty ýazylmaz nehoş bolanda,
Gözi açyk, armanlydyr ölende,
Gamy ýok harjyny hine salanda,
Ýataşärik bolan dosty bir tüýsli.
Emedekläp, aňmaz kör dek tutany,
Gaýgyrmaz bir-birin gurby ýeteni,
Çukra ýykylyp öler bagty ýatany,
Bolmaz togalagnyň kösi bir tüýsli.
Pirimiz Äraly, düşün bu söze —
Galdyrar aýagyn, pata biýr bize,
«Ylahy, omyn!» diýr, el sürtüp ýüze,
Sanan dogasynyň sesi bir tüýsli.

Şahasy beýle
Ylym bir daragtdyr, yslam—saýasy,
Ser çekmiş asmana şahasy beýle;
Imana kuwwat biýr onuň miwesi,
Pula laýyk gelmez, bahasy beýle.
Göz ýumup, açynça haýrul-mursalin,
Magraža ýetirdi Jebraýyl emin,
Dünýä diýip at biýrler, asmanu-zemin,
Şemala gurulmyş, binasy beýle.
Amalsyz mollalar, hökümsiz hatlar,
Yslamyň ýoluna salyp siz otlar,
«Arypulla men» diýr guýruksyz itler,
Gijeler ýatyrmaz — gowgasy beýle.
Ylym eýesi ylymlarna bakmazlar,
Haramdan ellerni hiç wagt çekmezler,
Salgyma çaparlar, haka bakmazlar,
Mollalaryň ynsap-haýasy beýle.
Aksakgal ederler oglan-uşakdan,
Maslahat sorarlar dondan-guşakdan,
Garyp bolsaň, ýagşy görmez eşekden,
Kazylaryň halka yzasy beýle.

Aklyňa iş buýur, ejizlik etme,
Iş salyşsaň aždarhadan gaýytma,
Özgeler etse hem, sen özüň etme —
Söz bolar gybatyň enesi beýle.
Haramhor derwüşiň erimez bagry,
Zahyry ryýadyr, batyny — ogry,
Şerigat bir ýoldur, elip dek dogry,
Rast bolmaz Musanyň hasasy beýle.
Üýnün äşgär eden asyýa bolsa,
Özüni bileni rusyýa bolsa,
Peş geýeniň bary öwlüýä bolsa,
Köpelmezdi iliň günäsi beýle.
Ili aldar, batyr barmagyn bala,
Aýalyn okar sen, çermenip bile,
Bu dowzahy bolmaz sormagyň bile,
Işsiziň, elbetde, azasy beýle.
Milleti aldaýar işan-mollalar,
Eçilenne berer hüýr gyz, hülleler,
Hemmesi aňsatdyr gyzan pilleler,
Tutan orazasy, namazy beýle.
Behişdi eýlär sen hüşür alany,
Dowzahy diýer sen dutar çalany,
Bular — toýa, sen gözlär sen öleni,
Pirleriň dünýäde bolasy beýle.

Zahyryn düzedip, mekrin hatm edip,
Perişan halyny ilden ketm edip,
Hyzmatyn etmeseň, kapyr hökm edip,
Gargyşdan ýamandyr dogasy beýle.
Kemine diýr, hata işim wapyrdyr,
Bendesi asydyr, özi gapyrdyr,
Musulmana «kapyr» diýen kapyrdyr,
Kapyryň dowzahda jezasy beýle.

Arzym aýdaýyn
Dostlarym, geldim alysdan, hana
arzym aýdaýyn,
Döwleti–sahyp kerem, soltana
arzym aýdaýyn,
Gül içinde bir güli-reýhana
arzym aýdaýyn,
Peýkeri–sima melek ruhana
arzym aýdaýyn,
Köwserim, tuby kadym, ryzwana
arzym aýdaýyn.
Leýli hem Mejnun kibi
çöllerge ugraşdym bu gün,
Wamyku–Uzra bolup,
köp örtenip-bişdim bu gün,
Warka–Gülşadan beter
hunabalar içdim bu gün,
Arzy–Ganbar, Zöhre–Tahyr dek
ýanyp geçdim bu gün,
Çün olaryň yşkyna perwana,
arzym aýdaýyn.

Aşygy–Perhady gör,
Şirin zülaly istedi,
Dagy–daşy kül edip,
zowky-wysaly istedi,
Gurbaty Ýusup–Züleýha
ömri saly istedi,
Sagdyýu–Seýpelmelek,
Medhaljemaly istedi,
Janymy gurban edip,
janana arzym aýdaýyn.
Dawudyň ogly Süleýman
bir perizady görüp,
Bihasap leşger bilen
kyrk gije-gündiz ýol ýörip,
Çekdi Bylkysyň pyragyn,
kähriba dek sargaryp,
Ýedi ýyldan bir gowuşdy
Şasenem, aşyk Garyp,
Men gowuşmaý galdym,
ol armana arzym aýdaýyn.

Sen uçar sen, men ýorür men,
sen — perizat, men — beşer,
Salmyşam söwda başymny
herne gelse haýru-şer,
Geýdi çykdy aly-ýaşyl,
göýä bir älemgoşar.
Gün gezer gögüň ýüzünde,
şuglasy ýerge düşer,
Aýa aşyk bolmuşam,
asmana arzym aýdaýyn.
Dolduryp yşkyň meýinden,
berseler tas bile,
Ýedi weli, dört ýaran,
ol Hyzyr–Ylýas bir tas bile,
Çagyryp perýat eder men
her säher yhlas bile,
Bahry-yşka gir, Kemine,
dür talap guwwas bile,
Şamçyrag göwher üçin ummana
arzym aýdaýyn.

Garyp
Ýalbaryr men «baý aga!» diýp,
göýä ak mumdan beter,
Baýlaryň basgançagy boldum —
gysym gumdan beter,
«Ber hakym!» diýp gyssasa,
çişer otyr humdan beter,
Ogry şum, orramsy şum hem,
belki, ol şumdan beter,
Bir hudanyň urgany,
hiç ýerde sansyzdyr garyp.
Ýyl başyndan galla sorap,
işi gapy kakmak bolar,
Ýer çilim — ýanýoldaşy,
ýanynda bir çakmak bolar,
Tiz çeker gussa bilen,
öz gursagyn ýakmak bolar,
Geplese, bolman gepi hem özi
bir «akmak» bolar,
Il göçer, galar ýurtda,
diri çüýrändir garyp,
0
Baýlar-a behbidin arar,
pukara — hupbul-watan,
Gark bolar diýrler şoňa,
kim iki gämini tutan,
Göze görnen gyzy bolsa,
hantamadyr her ýeten,
Hem garyplykdan Keminäň
içleri otly tütün,
Il göçer, galar ýurtda,
diri çüýrändir garyp.

Içmek
Agşam gelin oturdym, hiç gelmedi ýanyma,
«Ot gerekmi, suw gerek» diýmedi myhmanyna,
Egnime algaşdyrsam, ot goýberdi janyma,
Ýama saýy biri bar, bit bile doly içmek.
Meň köwlän çigildemim Töwrizde kyrkdan aşdy,
Uzyn gije büküşip, aýak kibtimden geçdi,
Eden işim bilmedim, aklym başymdan çaşdy,
Şokurdap, il ürküzer ogşuk bahaly içmek.
Ertir turup seretsem — dag keýginiň sarysy,
Saryna ýagyş degen, hiç galmandyr derisi,
Tüýli ýerinden känräk, tüýsüz ýeri—ýarysy,
Kimden galan ylhanat, ogşuk bahaly içmek.
Içmek, seniň taryhyň kyrk ýamalar görüpdir,
Synyn silkip, toýlarda niçe döwran sürüpdir,
Uk ýaly galdyrsam, «omyn» diýip durupdyr,
Ýel giren ýyrtyklaryň çişläp bogaly, içmek.
Bu-ýa bir şeýle possun, muny alyp saklasaň,
Kän görer sen peýdany, Hywa, Buhar ýükleseň,
Bir azrak kemi bar, guşuň dersin bekleseň,
Kimden galan şylha sen, şeýle «mazaly» içmek.

Nuhuň gämisin tartan babamyza satandyr,
Ýel-ýagmyryň astynda ýetmiş ýyllap ýatandyr.
Alakadan, garsakdan çala başyn çatandyr,
Şondan galan ylhanat, ogşuk bahaly içmek.
Bu possuna taý ýokdur, barsaň yrak zemine,
Akmaklykda ýapynyp, düşdüň bitiň demine,
Bit-büräniň öýüdir, barma munuň çemine
Kimden galan şylha sen, şeýle «mazaly» içmek.
Kemine diýr, daň atar, alla maňa ýar bolsa,
Özge çatma gerekmez, pakyr çatma bar bolsa,
Içmek, seniň daşyňda iller hyrydar bolsa,
Il ýygnanyp, nyrh kesse — erkek bahaly içmek.

Örtär meni
Eý, perim, salsaň nazar,
ýalkym düşer didaryňa.
Gözleýip göz gyýgy birle
bakyşyň örtär meni;
Beslenip öýden çykar sen,
sallanyp her bir ýaňa.
Bat alyp, misli jeren dek
böküşiň örter meni.
Dakynyp tylla, kümüş,
billeriňe şitde orap,
Som daraýy parladyp,
çyksaň başa şahy büräp,
Uz ýöräp, seýkin basyp, boýnuň burup,
her ýan garap,
Sallanyp ulgam bilen,
gyz çykyşyň örtär meni.
Simu-zerden bezenip,
gül ýüzüňe çalsaň gülap,
Ser salyp, çoh aýlanyp,
hiç tapmadym senden hylap,

Belli bizni ýakmak üçin
zülpleriňi sypalap,
Iki bölüp, al ýaňakdan
doküşiň örtär meni.
Ýara «ýar!» diýp, waspyňy her dem ki
çoh salsam tile,
Tolganyp, şugla jemalyň
geçse ol gunça güle,
Bu saraýlar köşgi içre
goşulyp hüýrler bile,
Süzülip humaý kibi,
gaş kakyşyň örtär meni.
Tarypyňy sözlesem men, eý,
ajap näzik nahal,
Egniňe dürli geýip,
köňlümge çoh saldyň hyýal,
Sallanyp seýle çykaňda,
zülplere degse şemal,
Diýr Kemine, müşku-anbar
kokuşyň örtär meni.
SENA
Daglaryňyz beýik bolsun, bulutlary
lemmer-lemmer.
Daşlaryňyz lagyl-mermer, derýalarnyz tereň
bolsun.
Seýkin basyp gelsin ýazlar,
kenizleri — näzik ýeller,
Çal dumanly jülgelerde umga bolsun, jeren
bolsun.
Ýelden ýyndam bedew bile şan getiriň iliňize,
Hiç kim dutaryndan gaýry ýanyna ýarag almasyn,
Biliňizden önen perzent kuwwat bolsun biliňize,
Ýüregňizden önen gyzlar ýürege ýara salmasyn.
Gasyn düşse ýüzüňize, diňe ýylgyrmadan düşsün,
Gara gözler ýaksa eger ýylgyryp ýaksyn janyňyz.
Nanyňyz deý nurana Gün gögüňizden şugla saçsyn,
Tamdyrňyzdan tylla Gün deý lowurdap çyksyn
nanyňyz.
Kalbyňyzda ene kimin otursyn päk ynsabyňyz.
Dost dogandan zyýat bolsun, dogan dostuňdan zyýada,
Küpürsäp ýatan toprakda gögersin, goý, yhlasyňyz,
Guruň ajap şäherleri — meňzesin diňe hyýala.
Geçmişiňiz çuňdur siziň,
geljegiňiz juda beýik,
Türkmeniň adyn baýdak deý al asmana göteriň siz,
Gül diýarda ýaýrap-ýazlyp,
Gül diýarda söýlüp-söýüp.
Köpeliň siz,
Köpeliň siz!
Kalbymyñ senasy (Goşgular we poemalar)
Nobatguly REJEBOWW A T A N N A M A
(Goşgular toplumy)
Watan,
eziz watan,
waspyň eder men,
Ýa Ýaradan her sözüme,
Jümläme
Ylham ataşyňdan,
goruňdan bergil,
Ylahy çyragdan,
nuruňdan bergil,
Perişdeleň ýanar
naryndan bergil,
Şamçyrag deý alawlasyn eserlem,
Men seniň bir şahyr guluň Ýaradan!
Ýagşyzada ilde,
kalby päk ilde
Goşgularmy ýazmaýyn men ýaramaz.
Kerem eýle,
innel -- Hakyňdan içir,
Göçür,
uçur meni,
çakymdan geçir,
Şygyr diýp men neneň çekýärin ejir!
Ajaýyp ýurdumyň waspyn söýläýin,
Dünýä ýaýyp söýülýänim, söýýänim.
Her bir sözüm şeker olsun,
gant olsun,
Her bir jümläm kasam olsun,
Ant olsun!
Bu owadan Diýar,
mähriban Watan
Mähir-muhabbete,
Yşka gundalsyn!
Kalbymyñ senasy (Goşgular we poemalar)
Nobatguly REJEBOW------
Biz açlygy görüp,
horlugy görüp,
Baknalygy görüp,
Zorlugy görüp,
Çertekden,
çatmadan,
külbeden çykdyk,
Asylzada halkym ýalkapdyr Allam!
Gör ahyr, jahana ýaň salyp duran,
Durşuna gudrat hem
keramat-kerem
Mermer köşk-saraýly dünýeden çykdyk!
Şa ýollarnyň ýakasyna gonupdyr
Jowur ak bulutlaň lemmer-lemmeri,
Gözüň gamaşdyryp,
göwnüň göterýär
Da Winçiniň heýkel eden mermeri!
Türkmenistan -- durşuna bir erteki!
Aklymy çaşyrýar mermer Paýtagtym!
Säherler sabanyň alyndan gurlan,
Halkyň arzuw-hyýalyndan gurulan,
Kyrkçilläniň ak garyndan gurulan,
Owadan Paýtagtym,
Yşkdan şäherim,
Türkmenistan ýeke-täkdir,
ýalkydyr!
Ol Geljegiň
kamatydyr, kaddydyr!
Prezidentiň
nurdan doly kalbydyr!
------
Kalbymyñ senasy (Goşgular we poemalar)
Nobatguly REJEBOWEý keremli,
keramatly Watanym,
Enem-atam ýaly mukaddessiň sen.
Yşku-heser,
Mähir-muhabbetsiň sen.
Owadan diýarym,
ata-götenim
Gülleriň ysgasam serim sämeýär,
Başym çaşyp aýylýaryn essimde n.
Sen polatdan galam,
Daşdan erkim sen!
Senden beýik,
senden eziz,
senden ýeg
Arşyň-kürsüň arasynda näme bar?!
Türkmen ogly mertden mertdir,
Begden beg!
Diýarymyň nämedigin bilýändir:
Geçmişde ýurduma göz diken saýry!
Gaýdyp gözýaş dammaz seniň üstüňe,
Gan dammaz göbekleň ganyndan gaýry!
Diňe dyza çöküp,
Tuguňy öpüp
Gözümizi ýaşlamaga rugsat ber!
------
Atla alty aýlyk ýoldur Diýarym,
Daňdan Lebabymda dogan nurly Gün
Zordan baryp ýaşar bahry-Hazarda.
Aýlar -- aýlap şugla saçýar üstüne!
Köpetdagly,
Köýtendagly Diýarym,
Çöl-sähraly,
Bakja-bagly Diýarym,
Kalbymyñ senasy (Goşgular we poemalar)
Nobatguly REJEBOWSygýan däldir ak asmanyň astyna!
Neneň onsoň sygar şahyr waspyna?!
Akmaýanyň ýoly -- zerrin kemeri,
Bilde iki başy birleşýän däldir!
Uly boluň,
uly boluň,
ogullar,
Ýogsam ýurt kalbyňa ýerleşýän däldir!
Ululygyň nämedigin görkezdi --
Bir zaman dünýäni tagtlan oguzlar!
Nesiller Diýara jigerbent olsun!
Uçmah ýaly bu owadan diýarym,
Mähir-muhabbete,
yşka gundalsyn,
Diýara diýar deý uly söýgimiz,
Lebiz olsun,
kasam olsun,
ant olsun!
------
Garagumum --
gara humum --
gamhorum,
Çaýkanar sen deňiz günleriň ýatlap.
Syryp san-sajaksyz ýodadyr ýoluň,
Eýýamlaň,
heňňamlaň
kerwenin çekdim,
Jigerim daglaýyp,
Gözlerim ýaşlap,
Suw-suw diýip ötdüm seniň üstüňden!
Guba çägäm, açylmyşdyr bagtyň heý,
Ýyllar çekdi,
ýeller çekdi tagtyň heý!
Ýaşyl ýaza,
Ajap eýýama ýetdiň!
Kalbymyñ senasy (Goşgular we poemalar)
Nobatguly REJEBOWAltyn asyr derýaň,
Garagum derýaň,
Jeýhun derýaň bilen reýhana ýetdiň!
Mawy gazyň umman bolup çaýkanyp,
Goja göwün ýaly heýjana ýetdiň!
Türkmeniň rysgally destarhany sen,
Türkmen ýaly gadymy sen,
Baky sen!
Dünýe döräp dyman düňle Garagum,
Baky bahar geldi gülle, Garagum,
Genji-käniň,
hazynalaň mesgeni
Bu gün aşyk saňa dünýe Garagum!
------
Eziz Watan,
sen Käbämsiň,
Kyblamsyň,
Göçgün ruhum,
Howalamsyň,
howamsyň!
Watan ýaly beýik boluň gerçekler,
Bu ullakan Watan,
Bu beýik Watan,
Diňe uly ýüreklere sygýandyr!
Sen dillerde sena,
Jigerde dogam,
Buýsandygym saýy,
söýdügim saýy,
Röwşenlenip,
artyp barýar hümmetiň,
Arzylanyp,
artyp barýar gymmatyň
Ýaşyl ýaýlalarda ýazylyp-ýaýrap,
Ýylba-ýyldan artyp barýar ymmatyň!
Eziz Watan,
Kalbymyñ senasy (Goşgular we poemalar)
Nobatguly REJEBOWsen Käbesiň,
Kyblasyň!
------
Köpetdagym dag ähliniň şahydyr,
Köýtendagym dünýe ýaly bakydyr.
Daraýy deresi,
Umbar jülgesi,
Gojaman Heregiň çaýy-çeşmesi,
Jümle-jahan heýjany hem eşreti,
Jennetdir,
uçmahdyr,
Eremdir bagydyr.
Bular türkmenimiň beýik dünýesi!
Eý, pelek,
arş üzre
aýlanýan pelek,
Erde-gökde gaýry uçmah barmydyr?!
Tenekardyr zawlarynyň howasy,
Çeşmesi - senadyr,
Çaýy -- dogaýy.
Abyköwser suwa basyp dodagym,
Sežde edip,
Kyldym kerem togaby.
Hazynaň,
depinäň,
magdanyň,
käniň
Gülgün diýaryma göwher genç olsun!
Külli türkmen saňa jigerbent olsun!
------
Seniň waspyň aýry bahry-Hazarym,
Sen Hakyň didaryn gören ummansyň,
Dünýe döräp gadymy hem müdimi
Türkmen ýurdun huwwalansyň,
Kalbymyñ senasy (Goşgular we poemalar)
Nobatguly REJEBOWÜwränsiň!
Apy-tupan,
harasatda möwç urup,
Daglaryma,
düzlerime,
sährama
Bulut bolup,
Baran bolup barýansyň.
Tolkun-eý,
owsun-eý,
Bahry-Hazarym,
Hak sylaýyp salmyş saňa nazaryn!
Türkmenime sen döwletli döwransyň!
Möwç ur, Hazar deňzim,
Garabogazym,
Size sežde edip gurban bolaýyn!
Gaýyk münüp,
gämi münüp,
sal münüp,
Ýurt soradyk,
Ýüz müň ýyllap goradyk.
Awazany --
uçmah şähri, Serdarym
Saňa dakýar şol derýaýy nur  -- edip!
Çyk kenara, eý ummanyň suwpersi,
Ak guw ýaly gelin-gyzlary synla,
Gyz-gelin deý apbak guwlary synla,
Kenardaky şähri-uçmahy synla,
Gözelligiň şasy,
Görküň Hudaýy!
Türkmeniň buýsanjy,
baýlygy sensiň,
Türkmeniň dag-düzli,
sähraly-çölli,
Dünýä içre umman şalygy sensiň!
Kalbymyñ senasy (Goşgular we poemalar)
Nobatguly REJEBOWPrezidentim bar!
Türkmen, sen beýiksiň,
aslyň beýikdir,
Taňrym saňa beýik ykbal beripdir.
At-owazaň dolup jümle-jahana.
Rysgal-döwlet ýagýar arşdan hem kürsden,
Galkyn-eý,
silkin-eý,
ýalkan-eý, türkmen,
Şirsiň sen,
Her işde rüstemsiň rüstem.
Adyň -- doga,
jiger saňa bendiwan!
Zandy salyhatly Prezidentim bar!
Danasyň sen,
sen giden bir dünýäsiň,
Agzybirlik -- seniň sarsmaz binýadyň!
Abadanlyk -- seniň ýaşyl baýdagyň,
Jahana ýaň salýar toýuň-baýramyň,
Nije ýyl ykbaly çat açan türkmen,
Bir supraň başynda ýaýnap-ýaýradyň!
«Döwlet adam üçin!» --
dünýä deň şygar,
Weli alamatly Prezidentiň bar!
Buýsan-eý,
berkarar
ýurduňa buýsan,
Bir agza bak,
Arkadagyňa uý sen,
Allam arşdan açdy döwlet sakasyn,
Garagumum -- hazynaly saçagym,
Nazary sendedir jümle-jahanyň,
Döret diýar,
Kalbymyñ senasy (Goşgular we poemalar)
Nobatguly REJEBOWýarat diýar,
gur diýar,
Sahy sahawatly Prezidentim bar!
Türkmenim, alnyndan ak gün dogupdyr,
Ykbalyň göterlip,
Bagtyň çüwüpdir!
Giň diýarda syrgyn-syrgyn illeriň,
Bir Saçaga,
Bir Ojaga sygypdyr!
Sygynypdyr beýik Arkadagyna!
Mukaddes Watanyn sarpalanyna!
Tutuş türkmen halkym bir janu-tendir!
Tutuş türkmen halkym saňa bitendir!
Prezidentim, türkmen
Seniň bilendir!
Rowaç bolsun,
röwşen bolsun ýollaryň,
Galkyn,
arşa sary azym ur, Diýar,
Dünýäde şöhratly Prezidentiň bar!
«Gara altyn»,
«mawy altyn»
«ak altyn» --
Mesgeni sen,
Kuwwatlandyň,
bat aldyň.
«Türkmenistan - beýik döwlet!» - at aldyň,
Bagtyna buýsanyp
baýnady halkym!
Çar ýana uzaýar demir ýollaryň,
Ak asman ýollaryň, deňiz ýollaryň,
Hazaryňda baýlyk bolup tolkunýar,
Bagt bolup tolgunýar mawy gomlaryň!
Ulus-il bagtyýar,
ýurdum berkarar,
Adyl-adalatly Prezidentim bar!
Kalbymyñ senasy (Goşgular we poemalar)
Nobatguly REJEBOWMukaddes topragma edýärin sežde,
Geçmişim sen,
Aýdyň Geljegim sende.
Nije müň ýyl seni gorap,
jan alyp,
Janyn berdi nije gerçegim sende.
Daga azym urup,
daşy syndyran,
Amyny agdaryp,
çarhy dönderen,
Halkym saňa yşkyn,
yhlasyn ekip
Seni mähir-muhapbetden gandyrar.
Halkyň baýlyk-bagty sende jem Diýar.
Şa kaddy-kamatly Prezidentim bar!
Erem bina bolmuş boz alasynda,
Il heýjana gelmiş howalasynda.
Mukaddes Watanym,
Keramat ýurdum
Sen bakysyň dünýäň dowamatynda!
Sen Bakysyň!
Buýsanjymsyň!
Bagtymsyň!
Halkym -- janym,
Ýurdum -- dinim - imanym!
Taňrym ýaly,
Beýik Watanym ýaly,
Beýik Arkadagym -- ýeke - tägimdir!
Diýar -- depämizde göwher täç bolsa,
Prezidentim Watanymyň Täjidir!
Bu daglar -- bizimdir,
Kalbymyñ senasy (Goşgular we poemalar)
Nobatguly REJEBOWdüzler bizimdir,
Biziňkidir şaglap ýatan derýalar.
Şahyr topragyny göwher-zer saýsa,
Daýhan topragyny keramat saýar.
Prezidentim -- beýik Arkadagymdyr,
Söýenim,
sylanym,
sarpalanymdyr,
Beýik ýeňişlere,
bagta ýarymdyr,
Allam arşdan Beýik Oglun ýalkasa,
Ol -- külli
türkmeni
ýalkaýanymdyr!
Pajarla-eý, jennet bilen deň Diýar,
Meniň Hak halaatly Prezidentim bar!
Meniň Parasatly Prezidentim bar!
Paýhasy ganatly Prezidentim bar!
Ulugdan uly ol,
Beýikden beýik,
Danadan dana ol,
Serdardan Serdar!
Bu ullakan ýurda,
kuwwatly ýurda,
Pygamber paýhasly Baştutan derkar!
Sebäp uly
maksadymyz,
matlabmyz,
Dünýä ýaly uly her bir tutummyz,
Dünýä ýaly uly her bir gadammyz.
Kalbymyñ senasy (Goşgular we poemalar)
Nobatguly REJEBOWEý bagty daş ýaran buýsanjaň halkym,
Bagtyň ýaly möçbersizdir Watanmyz!
Dünýä meşhur uçmah ýaly Awazaň,
Döwletli döwranda diýar abadan,
Liderim işleýär janyn aýaman!
Watan,
diýar,
halkdyr -- ähli aladaň!
Ulus-iliň bagty -- seniň bagtyňdyr!
Ulus-iliň kalby -- seniň tagtyňdyr!
Ýagşyzada halkym ýazylyp-ýaýra,
Beg bol halkym,
baý bol,
bagtyýar baýna,
Şalara mynasyp köşgi-saraýda.
Galkynyp,
göterlip,
gülleýän ýurdum,
Pajarlap,
parlaýan şäher-kendim bar!
Sahy, sagadatly Prezidentim bar!
Türkmen,dünýä görkez beýik gudratyň --
Sungatyny adyl döwlet gurmagyň!
Handan hansyň, türkmen,
akly danasyň,
Begden begsiň türkmen,
Kalbymyñ senasy (Goşgular we poemalar)
Nobatguly REJEBOWAsylzadasyň!
Aslymyz -- bir,
Agzymyz -- bir!
Aklymyzy bir edip,
Bir beýik Pikire,
Paýhasa bitip,
Tutuş türkmen halkym bir ten, bir jandyr.
Bu ullakan ýurda,
Bu beýik ýurda,
Oguzhana kybap Serdar derkardyr!
Galp serdarlar gaty kändir taryhda,
Arkadagym,
sen
hakyky
SERDARSYŇ!
Kalbymyñ senasy (Goşgular we poemalar)
Nobatguly REJEBOWMukaddes Watan
Mukaddes Watanym,
Keramat ýurdum,
Enem-atam ýaly mukaddessiñ sen,
Yşku-heser,
Mähir-muhapbetsiñ sen,
Sen polatdan galam,
Daşdan erkim sen,
Gülleriñ ysgasam serim sämeýär.
Senden beýik,
senden ýeg
Arşyñ-kürsüñ arasynda näme bar?!
Türkmen ogly mertden mertdir,
begden beg,
Diýarymyñ nämedigin bilýändir,
Geçmişde ýurdumyza göz diken saýry.
Gaýdyp gözýaş dammaz seniñ üstüñe,
Gan dammaz göbekleñ ganyndan gaýry,
Diñe dyza çöküp,
Tuguñy öpüp
Gözlerimizi ýaşlamaga rugsat ber!
Ak ýaýlaly,
boz alaly Diýarym,
Çal deñizli,
Dagly-düzli Diýarym,
Dünýä döräp mesgenisiñ türkmeniñ,
Kalbymyñ senasy (Goşgular we poemalar)
Nobatguly REJEBOWWatan söýmek messebidir türkmeniñ,
Din-imany, mezhebidir türkmeniñ,
Watan ogly bolup,
Il ogly bolup
Dünýä çykmak -- mekdebidir türkmeniñ!
Diñle eziz ýurdum meniñ owazym,
Diñle il-ulsumyñ kerem dogasyn,
Namazlygy ýaly päk Diýarynda
Küren-küren şäher bolsun, kent bolsun!
Perigatanç gözelleri ykbally,
Gerçek ýigitleri döwletment bolsun
Ýalka Allam,
ýagşy halkyñy ýalka,
Watan -- sarsmaz galam,
Ymaratymdyr.
Her şygyrym,
her aýdymym,
her namam --
Saña seždäm,
Saña ybadatymdyr!
Däli derýa bolup galkyndyñ Diýar,
Sen meniñ mukaddes bagtymsyñ, Diýar,
Rowaç alyp beýik Prezidentiñden,
Bakylyk ýollaryñ ýagtylsyn Diýar!
Kalbymyñ senasy (Goşgular we poemalar)
Nobatguly REJEBOWKalbymyñ senasy (Goşgular we poemalar)
Nobatguly REJEBOWDöwletli diýar içre
/aýdym/
Jahan Hakyñ yşky-heý, yşk serleri göçürsin,
Görüñ dünýäñ eşreti döwletli diýar içre.
Göwünleñ howalasy göwreleri uçursyn,
Daga-derä keşt ediñ döwletli diýar içre.
Baýlyk-bereket ýagmyş Tañryñ rahmet nurundan,
Ýazlaryñ al ýagşyndan, gyşlaryñ ak garyndan.
Söýüp gana bilmersiñ diýaryñ didaryndan,
Gözlerden yşk syçrasyn döwletli diýar içre.
Muhapbetden gurulýar her bina, her ymarat,
Howam-suwum, daşym-gumum keramatdan ybarat,
Desterhandan zyýada ýerge eýläp ybadat,
Geziñ sähra-deştlerin döwletli diýar içre.
Jahana meşhur bolmuş uçmah şäherim -- Awazam,
Humaýun saýa salmyş, ulus-illar abadan,
Sözüñ, söýlüñ, der döküñ janyñyzy aýaman,
Il gudrata uçrasyn döwletli diýar içre.
Genji gara bag bolsun çöller, düzler, öleñler,
Uçmah ýurda uçrasyn syýahata gelenler,
Halkymyñ Arkadagy baky biziñ bilendir,
Gül Watana yşk ediñ döwletli diýar içre.
Kalbymyñ senasy (Goşgular we poemalar)
Nobatguly REJEBOWÝAŞA
Baýlygyň bil älem içre barlygyň,
Ýakyn-ýadyň bile il bolup ýaşa!
Darykdym men bilip dünýäň darlygyn
Dünýede dünýe deý giň bolup ýaşa!
Başyn nä gowgaýa salyp pelegiň,
Ýaşan mert türkmendir seniň pederiň.
Eer — tagtyň, döwletiňdir bedewiň,
Oguz handan gaýdan ýol bolup ýaşa!
Gurt oglusyň! — Azmy, duşmany gurduň?
Borjuň näme? — Ony ynsabyň buýrsun!
Eesi sen tozap ýatan şu ýurduň,
Deňiz, derýa bolup, köl bolup ýaşa!
Haýsy alla bilsin haýsy asyrdan
Daş ýaryp, kök urup gaýdan asyllaň.
Seniň aslyň aňyrdandyr aňyrdan,
Eýýamda eýýama sal bolup ýaşa!
Kä düzlere düşdük, käte derbende,
Kä ýük düşer, käte kement gerdenňe.
Ejizleme, duşmanyňa per berme,
Köpelip, köçelip, köl bolup ýaşa!
Çopan dälsiň, dälsiň asla padadan,
Mertden mertsiň, danasyň sen danadan.
Kalbymyñ senasy (Goşgular we poemalar)
Nobatguly REJEBOWBihal bolan däldir ata-babalaň,
Sen halsyz zamana hal bolup ýaşa!
Oda atsalar çakgyn mele nan bolup,
Suwa atsalar çykgyn Kesterhan bolup
Ýygna il-ulsuňy desterhan bolup
Daşdan garyp, içden han bolup ýaşa!
Türkmenistan -- arşa galdy abraýyň,
At-owazaň dolup jümle-jahana!
Gudratyňa ýedi yklymy bagladyň,
Uçmah ýurduň öwrüp baky bahara!
Türkmen, seniň haçan gören mertebäň,
Türkmen, seniň haçan gören derejäň?
Söz sözleýär Serdarlaryň Serweri
Mertebeli münberinden BMG-äň!
Söz sözleýär haýran edip Ýer şaryn,
Söz sözleýär
bary-ýogy dört ýylda
Diýarymy dünýäň beýik ýurduna,
Ajaýyp ýurduna öwren Serdarym!
Diýarymda beýik Galkynyş barýar --
Her gadamy ýeňiş,
üstünlik,
açyş,
Dana Liderimiň permany bile
Ilim sile dönüp döredýär, gurýar!
Her bir jaýy--köşk-saraýdan zyýada,
Her binasy -- dilimiziň senasy,
Kalbymyñ senasy (Goşgular we poemalar)
Nobatguly REJEBOWHer zawody,
her fabrigi,
desgasy --
Halkymyzyň Bakylygnyň dessany!
Türkmenistan günbe-günden beýgelýär,
Hyr ymarat Bakylykdyr Diýara,
Her binasy Gelejege heýkeldir!
Ýurdumda ajaýyp Galkynyş barýar --
Her ädimi ýeňiş,
üstünlik,
açyş,
Dana Serdarymyň Paýhasy bilen
Pajarlaýar uçmah ýaly ýaşaýyş!
Rysgal-döwlet ýagýar arşdan hem kürsden,
Nebit-gazyň çogýar sähradan-düzden,
Haçan beýle bagty gördüň sen, türkmen!
Mukaddes Watanym,
Uçmah Diýarym,
Sen bakysyň,
beýik halkym bakydyr!
Ýurdum, seniň barlygyňda
bardyrys,
Sen beýikmi?
Diýmek, beýikdiris biz,
Diýarym, sen baýmy?
Diýmek, baýdyrys!
Türkmenim, ýurduňda Galkynyş barýar!
Galkynyň!
Gudratyn görkezip beýik halkymyň!
Galkynyň!
Kalbymyñ senasy (Goşgular we poemalar)
Nobatguly REJEBOWUmman bolup çüwen çagy bagtymyz!
Galkynyň!
Hasyl bolýan çagy beýik arzuwyň,
Galkynyň,
galkynyň,
iller galkynyň
Dünýä ýaýyp Galkynyşyň Aýdymyn!
Ýurdumda ajaýyp Galkynyş barýar,
Beýik Ösüş barýar,
Özgeriş barýar.
Arkadagyň arkasynda jem bolup,
Serdar bilen bir janu-bir ten bolup
Türkmen dünýä gudrat görkezip barýar!!!
Kalbymyñ senasy (Goşgular we poemalar)
Nobatguly REJEBOWGARA GYŞ
Gazaryp ýatyr gara gyş, çal aýazdan bizar boldum,
Gara garly gyşa gargap men pelege azar boldum.
Köçeler gar, üçekler gar, lemmer-lemmer agaçlar gar,
Gyşyň çapgyn pikiri deý garga bary gaýmalaşýar.
Ýaplar-köller, sähra-çöller bagry bilen doňup ýatyr,
Bassaň bagyryp ses edip, gök buz bolup sowuk ýatyr.
Bäş gün ýagşy, on gün ýagşy, haçanky munuň ýagyşy?
Başa düşen musallat deý göz çüýjerdip şo-ol ýatyşy.
Agzymdan tüsse sowrulýar, ýa gursakdan jan çykýamy?
Öýkenlerim galdyraýar tora düşen balyk ýaly.
Baglar uçsam-uçsam diýýär, şahalar perläp gidipdir,
Yşkdan galan gussam ýaly ak garlar, kirläp gidipdir.
Kalbymyñ senasy (Goşgular we poemalar)
Nobatguly REJEBOWGOJANYŇ WESÝETI
Goraň Watany, ogullam,
Ol mukaddes ymaratdyr.
Söýüň Watany, gyzlarym,
Ol söýgüden ybaratdyr.
Watan üçin baş goýsaňyz,
Ol — Watana ybadatdyr.
Kalbymyñ senasy (Goşgular we poemalar)
Nobatguly REJEBOWTÜRKMEN BEDEWI
Segräp duran at,
Syçrap duran at!
Eger türkmen dilinde —
saňa haýwan diýilse,
Ony diýen duşmanymdyr —
pederne lagnat!
Kä deňziň gaýy deý
çarpaýa galýaň,
Käte däli tüweleý,
pyrlanýaň,
ýanýaň.
Eger türkmen dilinde —
saňa dostum diýilse,
Ony saňa diýen türkmenem däldir:
Sebäp dost duşmanam bolup bilýändir.
Uçganaklap duran at,
Owsun uran at
Eger türkmen dilinde —
saňa dogan diýilse,
Gaýdýandyr bärden.
Ondan eziz sözi tapaýyn nirden?!
Segräp duran at,
Syçrap duran at,
Jylawuň goýbersem uçup gitjek sen,
Goýbermesem, ýürek kimin ýaryljak.
Säher türkmen ilki atyny görer,
Kalbymyñ senasy (Goşgular we poemalar)
Nobatguly REJEBOWIýmin berer,
soňra görer atasyn.
Ýogsa-da ol unudandyr pederin, dal bedewim,
Ýogsa-da ol bilýän däldir nämedigin Watanyň!
* * *
«Altynjy asyrda,
golýazmalarda
Duş gelinýär,
türkmen diýilýän söze...»
A ondan aňyrda...
Ondan aňyrda...
Gadyrdan alymlar ýykylýan size.
Çümüň siz taryhyň sowuk çuňlugna,
Garaňky geçmişe
bilip geliň hem...
Bilýän, «türkmen» diýen mukaddes sözüm
Gadymydyr golýazmadan,
ylymdan...
Türkmen — ot ýaly söz,
Türkmen — köne söz
Baryp Nomuň ody tapmazyndan öň,
Ylla üýşen ýaly oduň başyna
Çoýunandyr meniň otparaz aslym
Kalbymyñ senasy (Goşgular we poemalar)
Nobatguly REJEBOWÜýşüp türkmen diýen sözüň daşyna.
Dörüň gara ýeriň ýedi gatlagyn,
Okaň eýýamlaryň goýan hatlaryn.
Nije heňňam ötüp ýeriň ýüzünden
Ölüp, ýer astyna taryh ýazandyr.
Türkmen diýen keramatly sözüm hem
Küle gömlüp goýlan köz ýaly ylla
Gelinlerne garaşypjyk ýatandyr...
Kalbymyñ senasy (Goşgular we poemalar)
Nobatguly REJEBOWMARU-ŞAHU-JAHAN
Magrupdan Maşryga ady ýaň salan,
Şarkdan Şama permanyna diň salan,
Naýzasyna ýaşajyk Aý sanžylan
Bir ýarym millionly äpet şäherde
Durmuş dowam edýär,
Gülleýär ylym,
Kemalyň şygryna durlap zehinin
Müneçjimler asman sary galkyndy
Gökden çözüp takdyryny zeminiň.
Ady dünýä,
aňy ýere sygmadyk,
Döwranynyň sowulýanyn syzmadyk
Maru-şahu-jahan,
kyýamat gopdy!
Gapyl galyp,
Iliň berdiň gyrgyna.
Gapyl galyp,
Malyň berdiň talaňa.
Hem-ä asman çökdi, hemem ýer hopdy.
Pürreledi duşman...
Zemin däl hatda
Gyýkyndy gözlerem gark boldy gana.
Bir ýarym million, bir ýarym million
Ahy-nala — arş astyna sygmady,
Maslyklary — Maru-şahu-jahana!
Gan çaýkaldy pajarlaýan bu ýurda,
Togarlandy depesinden ýumurtga,
Kalbymyñ senasy (Goşgular we poemalar)
Nobatguly REJEBOWKelle galdy diwanlaryň üstünde,
Selle galdy namazlygyň üstünde.
Entek beýle elhençligi görmändi
Adam ogly gök asmanyň astynda...
Bir ýüz ýigrimi müň tomly on sany
Äpet kitaphana bardy şäherde.
Soňmy?
Soň ömrüni müňläp alymyň,
Jemin — adamzadyň paýhas-aňynyň
Din kitaplaryn,
gön kitaplaryn,
traktatlaryn...
Münderläp ýakdylar ot ýakylşy deý
Üstünde
täzeje damakganynyň!..
Damakganynyň!..
Eý, ýaradan, sen bir gutar janyňy,
Täleýine taşla-da bu taýyny,
Ýogsa ýakyp-ýandyr seniň jaýyňy
Ýalyn, ýalyn, ýalyn!
Gün Maryň üstünde batan ýalydy.
Ol batypdam,
batan ýaly ebedi.
Ýalmawuz deý oduň sary ýalnyna
Asmanyň Aýy-da,
Ýyldyzlary-da
«Göweçdäki göwher kimin» eredi.
Hany, göz öňüne getirjek boluň,
Kalbymyñ senasy (Goşgular we poemalar)
Nobatguly REJEBOWSowa geçen bolsa eger şu bela,
Mary öz işine bolup mübtela
Aýap bilen bolsa ogullaryny,
Kitaphanalarny
Eýnşteýnler,
Nýutonlar Maryda dogulmazmydy!?
Maru-şahu-jahan — gadymy şäher:
Dünýäniň iň elhenç tragediýasy.
Durmuşyň öserniň ýolunmasy bu...
Hany, göz öňüne getirjek boluň.
Guduz it uwlap ýör orta asyrda:
Tulu-u-u,
Tuluuu-uw,
Tuluuuu-uw ...
Kalbymyñ senasy (Goşgular we poemalar)
Nobatguly REJEBOWTANYŞLYK
Nireden diýýärmiň?
Biläý çen edip
Kölegeleň ereýän ýerinden geldim.
Tüweleýleň göge diräp depesin
Asmany yraýan ýerinden geldim.
Gezseň guba çägesinde tomsuna
Sokga sorar derdiň bar bolsa seniň,
Şindem gojalarmyz gömülip oňa
Goýup gaýdýar guryagry keselin.
Aýa meňzeş garpyzlaryň diýsene!
Enaýy däl sary gawuny Günden.
Iýmezden öň başyň aýlap ysyna,
Iýmezden öň doýrar seni görkünden.
Ewenkli gardaşym, biziň jöwzamyz,
Taýgaň gazabyna barabar bardyr,
Ýöne gam çekmegin nirde tebigat
Ýowuz bolsa, hökman şol ýerem baýdyr.
Kalbymyñ senasy (Goşgular we poemalar)
Nobatguly REJEBOWKalbymyñ senasy (Goşgular we poemalar)
Nobatguly REJEBOWDIÑE SÖÝGI HAKDA
OWADAN
Sen owadan,
owadan sen,
owadan,
Peri-peýkerdenmi,
Hüýrdenmi, aslyň!?
Seni gören bendäň bagty oýanar,
Seni gören bende ýitirer aklyn.
Ýaňy dogan Aýdan,
gyýkmajyk Aýdan
Seniň gaşlaryňa düşüpdir kölge.
Heser bile bulduraýan dideleň,
Garamyk gözleriň yşykdyr köňle.
Ýaňaklaryň aly—
säheriň agy,
Ysgadygyň melul eder ysyna.
Çalaja çyzylan gyrmyzy lebleň
Janym alýar meňzäp posaň yzyna.
Lal biçäre seni görse dil açar,
Dilli lal bor: owadan sen, owadan!
Saçlaryň goýberseň çeşme deý akar,
Göwherden jyga ol
Kalbymyñ senasy (Goşgular we poemalar)
Nobatguly REJEBOWBaşa orasaň...
* * *
A sen edil didäň ýaly owadan,
A sen edil nazaryň deý jadyly.
Gündizlerne nagra dartyp oýanam,
Gijelerne samrap gezýän adyňy.
Bir bakaňda gaýry dünýä geldim men.
Bir bakaňda şol dünýäden geçdim ýar.
Seret, bagtdan ýaňa iki boldum men:
Ala gözleň her birinde keşbim bar.
A sen edil sesiň ýaly eýjejik,
Howamyň sen, owazmyň sen, nurmuň sen?
Otdan alyp, suwa salyp, keýp edip,
Saçlaryň deý towlanjyrap dursuň sen!
Gara gözleň başym aýlaýar—uçut,
Endireýän mämeleriň—howsala.
Gaşlaryň kakdygyň—gitjek sen uçup,
Bagryňa bas, men uçýaryn ýogsa-da...
Neneň gazal okamaýyn suwjaryp,
Neneň lowlap ýanmaýyn men heserde.
A sen edil lebleriň deý ýumşajyk,
A sen edil mämäň ýaly tes-terje.
Kalbymyñ senasy (Goşgular we poemalar)
Nobatguly REJEBOWOWADAN GYZA
Neneň anjaýyn sen,
neneň sen eziz,
Neneň owadan sen gözleri humaý!
Seni ýaradanda gapyrga bilen
Bilmän ýüregimem alypdyr hudaý.
Ýok, seni islegne, söýgüsne görä
Saçlaryňy ýelden,
kamatyň gülden,
Kalbyňy säherden,
sesiň çeşmeden
Ýaradypdyr ynsan!
Geçýärin güwä!
Eger taňry seni ýaradan bolsa
Ýa-ha bir ýalňyşlyk goýbärdi hökman,
Ýogsa-da bendesne görmezdi rowa!..
Kalbymyñ senasy (Goşgular we poemalar)
Nobatguly REJEBOWEÝJEJIK GYZA
Sen bagtly bolardan jüda owadan,
Sen bagtly bolardan juda eýjejik,
Juda näzeninje...
Seniň ýanyňa
Hatda bagtam gelebilmez eýmenip.
Asmandan zemine inen melegim
Melul bolma göwnüň gama berip sen.
Saňa bagty nämä gerek pelegiň?
Söýgüden owadan,
Bagtdan beýik sen!
Bagtdan gaýry bütin dünýä seniňki,
Sen ony agtarma perýat eýleýip.
Sen bagtly bolardan juda owadan,
Sen bagtly bolardan juda eýjejik...
Kalbymyñ senasy (Goşgular we poemalar)
Nobatguly REJEBOWEZIZIM MENIŇ
Labyr-labyr ýanýar geýen köýnegiň
Bir desse ýalnym sen
Ýandyryp gelýäň.
Golaýlaşsam, gümana däl köýjegim,
Daşlaşsam, aýazyň elinden ölýän.
Ýanaýyn goýnuňda, ýaňagy alym,
Ýaşlyk bizi yşkyň üstünden ertdi.
Ýylat sen ykbalym,
Samraýanmy men?
«Dert zyýat bolmasa, samramaz dertli».
Süýş golaýma, goý, gamaşsyn gözlerim,
Gapylsyn gulagym,
Derkar däl dilem.
Meni örtäp aýtman ýören sözleriň
Çöpläýin lebiňden dodaklam bilen.
Kalbymyñ senasy (Goşgular we poemalar)
Nobatguly REJEBOWALBOMA
Sen düýşüme girdiň pynhan syrly gyz,
Huş başymdan uçdy
Hem aýlandy ser,
Hem aýlandy Ýer.
Soň men seni goýbermedim yzyňa,
«Ýer aýlansa,
öýüň özi hem geler».
Humar bolup ak alkymyň ysyna,
Aýlandy ser,
aýladyň sen žahany.
Galileý açandyr Ýeriň aýlanşyn
Ýa-ha söýüp,
Ýa-da serhoş mahaly.
Kalbymyñ senasy (Goşgular we poemalar)
Nobatguly REJEBOWSUW DAMDYRÝAŇ AGZYMA
Eý, tula!
Edil ýylan ýaly jadyly tula
Mawy gözleň oýnakladyp geldiň-de
Ygtyýarym alyp,
öwürdiň gula.
Pagta bilen damagymy çaldyň sen,
Ne jan berdiň,
ne janymy aldyň sen,
Ne gulak salýarsyň meniň arzyma.
Sen ganymy sorup,
öldüm-öldümde
Pagta bilen suw damdyrýaň agzyma.
Kalbymyñ senasy (Goşgular we poemalar)
Nobatguly REJEBOWIKIMIZ
Seniň aslyň otdan,
toprakdan meňki,
Sen owsun atýarsyn,
a men çalajan.
Meniň geçmişim bar,
gelejek—seňki,
Sen-ä hanym,
men günüme talaban.
Sen meniň ýülügmi sorarsyň, keýgim,
A men bally dodagyňdan soraryn.
Meniň gursagymda galypdyr meýlim,
A sen girewine ömür soradyň.
Sen zeminiň Gün taýynda doglupsyň,
Men garasyn görmän hatda Aýyň-da
Doguldym zeminiň gije taýynda.
Reňksiz telewizor meniň gözlerim,
Seniňki reňkli.
Şindi seniň ýaly magşuk görmedim:
Sen hem düşek,
Sen hem kepen taýyn-la!..
Kalbymyñ senasy (Goşgular we poemalar)
Nobatguly REJEBOWSERWIM
Serwim, serwim, serwim!
Sen mana düşün,
Düşün,
senden gaýry ýok düşünjegim.
Seni gözläp duçar bolup bilmedim
Aýlanyp dünýäniň dürli künjegin.
Men seni agtardym Aýyň keşbinden,
Sepil gezdim ömrüň ýarym essesin.
Saňa çenli gör näçe ýol geçdim men
Hem içinden geçdim näçe hesretiň.
Menmi?
Men çöllerde gezen tüweleý,
Ummanda ugruny ýitiren gämi.
Men köşeşip bilmän daşlara urlup
Maňlaýyn ýardyran deňiziň gomy.
Durmuşda buýsanjaň tutdum men serim
Diňe söýgi babatynda ownadym.
Gül ýaly gyzlaryň ýürejiklerin
Ýyglap, edil ter mäme deý oýnadym.
Saňa çenli, gör, näçe ýol geçdim men,
Söýmegem ýadymdan çykypdyr hatda.
Meň wysalsyz söýgim ýer titreme deý,
Bahana araýar petiş gursakda.
Kalbymyñ senasy (Goşgular we poemalar)
Nobatguly REJEBOWSerwim, serwim, serwim,
Sen maňa düşün!
Men türkmeniň şahyr ýigdi ahyry.
Döretse-de saňa mynasyp ýigdi
Döretmez ol hem-ä menden mynasyp
Hemem saňa menden gowy şahyry.
Men ölüme höküm edilen bendi,
Men seniň alnyňda edýärin sežde.
Sende hem-ä direlşimi görýärin
Hem elhenç ölmümi görýärin sende.
Eesiz it ýaly gapyňy alyp,
Nagra dartaýyn men,
çekeýin elem.
Meni posaň bile öldür—
men seni
Ebedileşdireýin goşgulam bilen.
Durmuş meni daşa öwrüp taşlady,
Men bir daşdan ýadygärlik durmuşa,
Sen kalbyma gir-de,
daşdan göwrämde
Urup dur ýürege dön-de durşuňa!
Kalbymyñ senasy (Goşgular we poemalar)
Nobatguly REJEBOWÇEMEN
(Degişme)
—Sen nähili ýigdi halaýaň, Çemen?
—Heý tapýan soragyň gursun, ýerçeken!
—Sen nähili ýigdi halaýaň, Çemen?
—Ýokmy seniň jinnek ýaly utanjyň.
—Sen nähili ýigdi halaýaň, Çemen?
Walla, maňa jogap berseň utarsyň.
Sen nähili ýigdi halaýaň, Çemen?
...—Orta boýdan uzyn bolsa azajyk,
Salyhatly bolsa, talantly bolsa,
Bilse eger il içinde at alyp.
Alçak bolsa,
sahy bolsa ol hemem...
—Oh-o! Beýle bolsa, meni sypdyrma, Çemen!
Kalbymyñ senasy (Goşgular we poemalar)
Nobatguly REJEBOW* * *
Iň ajaýyp şygrym ýazylman galar,
Sebäp, iň gowy gyz duşanok häli,
Sebäp indi duşanda-da giç bolar.
Iň ajaýyp syrym ýaýylman galar,
Sebäp dostlarym-a ýuka ýürekli,
Sebäp, duşmanlarym juda birehim.
Kalbymyñ senasy (Goşgular we poemalar)
Nobatguly REJEBOWŞIRIN
Sen, sen meniň ýalňyz syrym,
Hem ejirim, hem hijirim.
Ýeller zaryn mukam çalýar:
«Şirin, Şirin, Şirin, Şirin».
Aýyňam öz hemrasy bar,
Günüňem öz hemrasy bar.
Sensiz geçen gijeleriň
Hem hasraty, hem ahy bar.
Sensiz kalbym dile-dile,
Sensiz ýalňyz ýandym, Şirin,
Adyň süýnen ýyldyz bile
Al asmanda ýazdym, Şirin.
Nädeýin men ýalňyz çeşme
«Şirin» diýip dolup-daşsa.
Nädeýin men ýaprajyklar
«Şirin» diýip pyşyrdaşsa...
Aýyňam öz hemrasy bar,
Günüňem öz hemrasy bar.
Sensiz geçen gijeleriň
Hem hasraty, hem ahy bar.
Kalbymyñ senasy (Goşgular we poemalar)
Nobatguly REJEBOWMENIŇ YŞGYM
Kirpikleriň emaý bilen serpildi,
Heserli dideleň boýlap bilmedim.
Emendirdi leblerdäki tirpildi,
Ot alýan jigerim oýnap dilberim.
Piýala gözlere bakmak—hyllalla,
Bakmasamam döz getirmen derdimge.
Maňa iki sany ölüm ber Alla,
Öler ýaly şol gözleriň hersinde.
Kalbymyñ senasy (Goşgular we poemalar)
Nobatguly REJEBOWYŞKNAMA
Ýaşaýyş—düýş.
Kalderon.
Syryl, dünýäň perdesi,
janlan pynhan erteki,
Söýgi dünýäň ertesi,
Biziň weli, şu günmüz.
Agaçlaryň başlaryn darap asman ýelleri,
Meýmiredip kem-kemden,
yrap barýar göwünmiz
Ýaşaýyş—düýş söýleňde,
ýaşaýyş—düýş söýseň-de,
Ýanyma süýş şemala
Saçyň ýaý-da, melegim.
Eger tutsam eliňden,
diý sen näme diýseň-de,
Ýöne ýalňyz dilegim,
oýanaýma, melegim!
Ýaşaýyş—düýş, ynanaý,
gadam bas düýş içre sen,
Bu seleňlik howa däl,
Ýok, ol şerap, ol heser.
Ýeriň aňry ujuna gideli biz isleseň,
Çünki ýollar tükenmez,
Togalaga çünki Ýer!
Kalbymyñ senasy (Goşgular we poemalar)
Nobatguly REJEBOWŞemalmy bu çolanýan
ýa-da gara saçyňmy?
Ellerim ýüzsün seniň gara saçlaryň yzlap.
Huşuňdan jyda düşseň, goý egnime başyňny,
Men huşuma geleýin gar dek alkymyň ysgap.
Ýaşyl ýyldyrdy akýar leýlisaçlaň telinden,
Pynhan ýylgyryp, bakýar dogan Aý-da
melegim,
Günämi geç eger-de,
öpsem seniň lebiňden,
Ýaşaýyş—düýş,
söýgi-düýş, oýanaýma, melegim.
Gepçi deý pyşyrdaşsa,
pyşyrdaşsyn hyşalar,
Pysyrdaşsyn guş ýaly ýaprajyklar şahada.
Aşyklar hijre taýyn,
didara gowuşsalar,
Bagtdan ýaňa aglamaga barmy gaýry bahana...
Ýelden näzik näzenin,
urunma-da gujakda,
Hala sarçlygyň bagş et,
Hala agla, melegim.
Aşyklar jananyna janyny biýr guçanda.
Ýaşaýyş düýş ahyry,
oýanaýma, melegim.
Kalbymyñ senasy (Goşgular we poemalar)
Nobatguly REJEBOWEger yşka uçrasan,
ýürek çatlar uçmasaň,
Munça bolmaz uçmaham.
Dünýä niçik owadan!
Saňa gözlerim gidýär,
söýgä duşup düýş görüp,
Soňam süýji ukudan ýar goýnunda oýanan!
Uklap ýatyr bu mahal ynsy-jynsy pelegiň,
Bu gowgasy kän pelek rahat ukusyn alsyn.
Ýaşaýyş düýş ahyry, oýanaýma, melegim,
Häzir diňe oýanan biziň bagtymyz bolsun!!!
UKLA, EZIZIM...
(Ýewg. Ýewtuşenkodan)
Ukla, ezizim, ukla...
Şor damjalar ýaldyraýar çatyda,
Kiltlengi gapy-da,
deňiz atyla,
Göçüp,
köpük saçyp urýar kenara,
Sorýar şop-şor Güni garyp şemala.
Ukla, ezizim, ukla, etme sen heläk,
Bireýýäm ýatypdyr sähra-da, dag-da.
Ýatyr köpegimiz guýrugyn bulap
Kalbymyñ senasy (Goşgular we poemalar)
Nobatguly REJEBOWŞor zynjyryn ýalap,
Ukuly halda.
Çap-çap deňiz şapyrdap,
baglar zaryn şatyrdap,
Agsak köpek gabyrdap,
gelse gara-da, ak-da...
Soň men saňa pyşyrdap,
soňra ýarym pyşyrdap,
Soňra dymyp diýerin:
ukla, ezizim, ukla!
Ukla, ezizim, ukla,
unut kinäni, ukla!
Ukla, ezizim, ukla,
unut kinäni düýpden,
Hany göz öňňe getir:
oýanýas—bu dünýä ter.
Biz sypalda,
horram halda.
Öwsüp gelýän şemalda
Gatyk ysy burk urup,
owsunyp gelýär düýşden.
Heý, getirmiň göz öňňe,
ynanmarsyň göreňde!
Sen bir kesir gözelle!
Ukla, ezizim, ukla!
Hem düýşüňde ýylgyr sen,
(emma gözýaş eýleme!)
Çemen bagla güllerden,
goýjak ýeriň peýle-de,
Halan köýnegiň alyp,
Kalbymyñ senasy (Goşgular we poemalar)
Nobatguly REJEBOWmeňze peri-peýkere...
Samraýarmyň?
Ýadansyň-da.
Serwim, saňa gelýär haýpym,
Çolan ýüpek şal deý düýşe,
dolan ýüpek ýel deý düýşe,
Uklap bilmeýän halatyň,
pyşyrdasaň özüň bilmän,
Ine, diňe şony düýşde,
düýşde amal edip bolýar.
Pikir etmän ýatmak haýyp,
haýyp däl-de hatda aýyp,
Bimanylyk kalbyň gyýyp,
içde çekdirer keşgini.
Gözleriňi derde goýup—
näçe sany diri meýit...
Süpür näzik gabak bile,
süpür olaryň keşbini.
Ukla, ezizim, ukla...
ýa zaryn sesi bagyň?
Näme erbetlik syzýaň,
ýa biri dert berdimi,
Belkem, şool derdi beren,
birdenkä men bolmaýyn?
Ukla, ezizim, ukla,
Näme ukyňy bozýan?
Ýa deňiziň gaýymy,
sen bolsaň bes bagtda,
Ýöne weli, bu günäde günäm-de
ýok, müýnüm-de.
Kalbymyñ senasy (Goşgular we poemalar)
Nobatguly REJEBOWEşidýärmiň, bagyşla,
Eşidýärmiň, söý diňe!
Hiç bolmanda, düýşüňde!
Hiç bolmanda, düýşüňde!..
Ukla, ezizim, ukla,
uçup barýar Ýer şary,
Göçüp barýar ok bolup,
ýarylmak howpy bile.
Hany, meni gujakla,
ýerden sypmaly diňe,
Sypyp gitsek eger-de,
sypaly biz jüp bolup.
Ukla, ezizim, ukla,
köňlüň aldyrma kinä,
Ukyňa päsgel bersem,
menem ýanyňdan ýokla.
Ýer şarynda arkaýyn uklamak baý-baý kyn-a,
Ýöne ukla,
eşdýämiň,
ukla, ezizim, ukla!
Çap-çal deňiz şapyrdap,
baglar elhenç şatyrdap,
Agsak köpek gabyrdap,
gelse gara-da, ak-da...
Soň men saňa pyşyrdap,
soňra ýarym pyşyrdap,
Soňra dymyp diýerin:
Ukla, ezizim, ukla!
Ukla, ezizim, ukla!..
Kalbymyñ senasy (Goşgular we poemalar)
Nobatguly REJEBOWLEÝLIM
Düşdüm nazaryňa—
urdy ýyldyrym!
Didelem çat açdy,
Togtady beýnim!
Mejnun deý hüw diýip gideýin, ýöne
Galma bir bakyşda ganyma, leýlim!
Düşdüm nazaryňa—
urdy ýyldyrym!
Galpyldaýan. Eräp-akyp barýar jan!
Tas alypdyň janym,
her hal ýüregmi
Saňa ýesir berip, galaýdym aman!..
Kalbymyñ senasy (Goşgular we poemalar)
Nobatguly REJEBOWARMANYŇ NÄME
Armanyň näme!
Ýar owsuny—sunaminiň tolkuny,
Urulýar, zarbyna çaşyrýar beýnim.
Ýürek nämä duýýar ölüm howpuny?—
Öz aýagy bilen
Gelipdir leýlim.
Asman içre uzan gümmürdi kimin
Aýagmyň astynda yranýar zemin,
Göwrämi lagşadyp gidýär sunami,
Eesi gelipdir amanat janyň!
Ýaşyl ýazy egne geýipdir leýlim,
Megerem, ýar bolup gelipdir leýlim,
Armanyň näme!
Ýeri ýaş başyňdan garranyň näme!
Merdem bol, pyýala gözlere garap,
Merdana bol,
gamyş ýaly galdyrap,
Alaçsyz gark bolup barýarsyň näme?
Säme, gamgyn başym,
çal başym, säme,
Depäňden saýasyn saldy humaýyň.
Indus kibi dyzyňa çök,
elin öp,
Garşyňda dur,
gökden inen hudaýyň.
Armanyň näme!
Kalbymyñ senasy (Goşgular we poemalar)
Nobatguly REJEBOWŞu ýaşda aljyrap barýarsyň näme!
Ýok, seniň seriň däl,
aýlanýar dünýe.
Nädersiň bir pikir gelse kelläme,
Nädersiň zybana gelse bir jümle.
Säme, garyp başym,
çal başym, säme,
Gümmezekläp duran,
Gürsüldäp duran,
Iki penje ykbal—
iki san mäme
Güsürdäp gumry deý uçaýjak bolýar,
Düşüp penjäme,
düşüp penjäme...
Ýar owsuny—sunaminiň tolkuny,
Urulýar zarbyna—çaşypdyr beýnim.
Gujagymda ýürek kimin urunýar
Ýalyn deý dolaşýar,
Ýalyn deý leýlim.
Armanyň näme!
Dünýäden armanly barýanyň näme!?
Kalbymyñ senasy (Goşgular we poemalar)
Nobatguly REJEBOWDERÝA WE GELIN
Seretmek gadagan!
Aýdýan gaýtadan,
Gadagan!
Ýyldyzlar, gözüňiz ýumuň!
Eý, sen bagty gelen tomus gijesi,
Ýer-gögüň arasna doldur sen tümüň!
...Ýa Aýyň ýüzüni büredi bulut,
ÝA dolan Aý girip gitdi Murgaba.
Toraňňylar ýitdi garaňky bolup,
Bogny ysman oňa bakyp durmana.
Garaldy,
bu dünýä şeýle garaldy,
Ýitdi çaýlymdaky çykarlan geýim.
Pyşyrdaşýar derýa bilen
üstüne
Şar gara gijäni,
Şar gara saçlaryn atynan gelin.
Pyşyrdy...
Pygşyldy...
Gelýär ak şekil,
Ýanyp gelýär,
Zat ýok ony deňäre.
Derýa girip giden asmanyň Aýy
Gelne siňip çykyp gelýär kenara...
Kalbymyñ senasy (Goşgular we poemalar)
Nobatguly REJEBOWGARPERISI
Ýeri bolýa, geçenleri ýatlama,
Ýeri bolýa, dörželmesin gussalar.
Sen kibi gyz hyýalyňda ýaşasa
Bu dünýäden nadyl bolmasa bolar.
Bilýän, gaýdyp ýaşyl ösmez,
saralyp
Kalbymda bir eýýäm sowlan baharym.
Ýöne bir dem ýaşasyn şol ýaz bolup
Meň kalbymda
Ýaza meňzeş nazaryň.
Hem süpürsin gözümdäki gubarym,
Hem süpürsin ýüzümdäki gussany.
Başyn göge dirän ýaşyl berýozaň
Süpürşi deý çal bulutly asmany.
Süpürsin kyn düşen ýyllaryň yzyn,
Düýşe meňzeş alasarmyk ýadymy.
Geçmişimi unudaýyn munda men
Hem saňa bereýin galan ýaşymy.
Bagtyň ömri uzyn däldir aslynda
«Indi giç» diýp, «Gaýdaly» diýp irinme.
Wagt garaşar durar tokaýa girip,
Köneje ýodanyň ýitýän ýerinde.
Kalbymyñ senasy (Goşgular we poemalar)
Nobatguly REJEBOWGarperim,
eý, meniň ak saçly serwim,
Sen ýanymda çagyň derkar däl yşyk.
Onsuzam ewenkleň çelgisi kimin
Otyr berýozalar ýaşyl ýanyşyp.
Men ýaşlygym edarada oturyp
Işim bilen başyma gaý ýaşadym.
Ynjalaýyn özümi bir ýitirip,
Men ýadadym,
Men özümden ýadadym.
Gije ýatyr gök tokaýyň astynda
Oýaraýma,
Ýuwaş, gireli düýşe!
Seýran edip ýyldyzlar deý seçilen
Köz deý ýanýan
Gyzyl-elwan iýmişe.
Sen şindi ýanymda!
Dodakda bolsa
Gar ýaly ereýär heserli adyň.
Düýşe girip gitseň sen deý gyz bilen,
Neneň bu dünýeden bolarsyň nadyl!
Kalbymyñ senasy (Goşgular we poemalar)
Nobatguly REJEBOWDIDARLAŞALY
Düşse seniň nazaryň, däli siller durlanar,
Aýlanar al asmanda, gidebilmez durnalar,
Göwün gamdan, dide nemden dolar,
püre-pürlener,
Sensiz ömür bimany, sensiz bu dünýä pany,
Eýleme kine menden, selbim, didarlaşaly.
Lebleriň ak säherden, dişleriň ak
ýyldyzdan,
Älemgoşar görüner, ejap eýläp ýylgyrsaň,
Ýürek ýanar görejiňde oýnan
ýyldyr-ýyldyrdan
Men bir yşkyň bimary, gurban berem bu jany,
Ýalbyrap çyk aý ýaly, selbim, didarlaşaly.
Aslyň seniň ataşdan, ýandyrar sen peýkerim,
Men aşygy-perwana geçer ýoluň peýlerem.
Aşyga didar gerek, gaýry zady neýlesin,
Dola boýna şamary, al janymy şa ýaly,
Ýalbyrap çyk aý ýaly, selbim, didarlaşaly.
Kalbymyñ senasy (Goşgular we poemalar)
Nobatguly REJEBOWGYZGÜZER
Gijäniň bir wagty,
Gyzgüzer çola,
Ýigdiň pyşyrdysy eşdilýär çala:
«Köşeş gözleriňe söweýin,
Dünýä
Iki geler gyzgüzere bir gelen,
Seniň näzik bedeniňi ýuwaýyn
Derýa gaçan Aýyň parçasy bilen.
Ýyldyzlar bezäpdir derýa düýbüni,
Olar köräp-köräp gidýär şemala.
Bozman derýaň erteki deý düýşüni,
Ýüzüpjik gideli gaýry kenara.
Pagşyldama,
duýar Bähri-Melike
Pagşyldama,
ýatan gije oýanar.
Gözüňe söweýin, seret bu dünýä,
Bu dünýä owadan,
juda owadan!
Ýel deýin suw bilen ýuwaýyn seniň,
Suw deýin ýel bile ýuwaýyn seniň,
Dal gerdenňi,
sagrylarňy,
göwsüňi.
Gyzgüzere suwa düşen tenin däl,
Gyzgüzerde yşka ýuwar göwnüni».
Gijäniň bir wagty,
Kalbymyñ senasy (Goşgular we poemalar)
Nobatguly REJEBOWäpet toraňňy
Pyşyrda meýmiräp yranyp durdy.
...Gyzgüzerde on dört ýaşly ýetginjek
Bedew atyn suwa düşürip ýördi.
* * *
Girişi deý buzuň astyna derýaň,
Daglaň girişi deý ümrüň astyna,
Nirädir bir ýaňa baş alyp barýan,
Gam-gussanyň aşagynda baslyga.
Daşarda çal aýaz gapym ýassanyp,
Zaryn uwlap, öý-öwzarsyz it ýaly,
Senuberleň arasynda at salyp,
Awçyň köpegi deý ýitip gidýädi.
Barmalymy?! Goýberenok namysym.
Barmasyzmy? Yza ysanok bognum,
Iki ýana gatnaýaryn manysyz
Ädimläp görýän deý gijäniň boýun.
Tokaýyň içinden akýar çal duman,
Aýagyň astynda zarňyldaýar ýer.
Ýitigsije ýoda — çalajaň ýylan —
Siziň öýe sary süýner-de gider.
Bug däl, hasrat göterilýär demimden...
Hanha, meňzäp saňa meňzeş bir gyza,
Kalbymyñ senasy (Goşgular we poemalar)
Nobatguly REJEBOWYranyp ýanwaryň sowuk ýelinden,
Iňňildäp ses edýär syrdam berýoza.
Ol seniň ruhuňmy?
Ýa-da ol senmi?
Daragt bolup durmuň gam-gussa batyp?
Ötünç soraýyn men daňdana çenli,
Serhoş kimin ony bagryma basyp.
Belkem, puşman edip çekýänsiň arman,
Belkäm, kinäň göterlendir köňülden.
Bararyn gijeden geçer-de parran,
Säher deý ýylgyryp çyksaň öňümden.
* * *
Gar ýagdy,
gar ýagdy,
Rus alasy,
Tokaýy astynda galypdyr garyň.
Asman bile gara ýeriň arasy
Golaýlady, hiç bolmanda, gez ýarym.
Ak garyndan göwni galkan asman päk,
Keýpi gala: ol toýumyz toýlady.
Asmanda Aý ýalňyz däl bu gün,
sebäp
Ýerde sen bar — iň mynasyp boýdaşy.
Aý mawy asmandan şuglasyn saçýar,
Kalbymyñ senasy (Goşgular we poemalar)
Nobatguly REJEBOWMEN BIR DERÝA...
Men bir derýa...
Ýitirdim meň hanamy,
Ganatym bar.
Apardyň sen asmanym,
Apardyň sen erkim,
dol, eý gujagma,
...Ezizim, men näme samrap barýaryn.
Men bir alaw,
ýanyp ýörün heserde,
Yzgydym gaçypdyr,
Ýanypdyr janym.
Labzymy süýjet sen bir posa ber-de,
Ýogsa men pelege gargap barýaryn.
Men ýaş,
ýöne ýitirdim men ýaşlygym,
Saçymda ak,
kalbymda çoh armanym.
Güler ýüzlim, maňa ýaşlygyňy ber,
Ýogsa men, ýogsa men garrap barýaryn,
Eý, meniň baýdak deý parlap barýanym!..
Kalbymyñ senasy (Goşgular we poemalar)
Nobatguly REJEBOWÝAZ AÝDYMY
Ýagyş ýagara geldi,
Ýazyn suwara geldi.
Göwün gubara geldi
Nazaryň sowma, dilber,
Ýanaryn ýogsa, dilber.
Kölge düşen owalaň,
Owadan, wah, owadan.
Derdim artyk owalam,
Gaşyňdan kowma, dilber,
Dilner, ýüregim dilner.
Baksa başym aýlanym.
Öz ilimden saýlanym,
Men bir aşyk-saýýadyň,
Bagrymy owma, dilber,
Ýanaryn ýogsa, dilber,
Yşk gursakda joş ursa,
Gara başym çaşyrsa,
Ajap bordy duşursa,
Ýaz bizi toýda, dilber,
Güýz toýmuz sowsa, dilber...
Kalbymyñ senasy (Goşgular we poemalar)
Nobatguly REJEBOWGÖWNÜŇEDIR DIÝÝÄŇ
—Sen ozalam şeýle owadanmydyň?
Neçüýn duýmadymkam şu güne çenli?
Neçüýn diýmedimkäm derdimi saňa?
ÝA pisseli Guşgyň pasly-bahary
Gözellige aňk etmäge jahany
Ähli gözelligin berdimi saňa?—
Diýsem gülüp:
—Gözüňedir—diýýäň sen.
—Şar-gara gözleňde näme bar seniň?
Dikanlap didäme bakan çaglaryň
Meniň sarç ýüregmi otly görejiň
Nazaryna kebap kimin dagladyň—
Diýsem, ýere garap çowly kirpigiň
Owadan gözlerňe edýäň-de perde:
—Göwnüňedir—diýýäň.
—Mümkin. Göwnümden
Diýseň göwnüm bitýär soňky günlerde.
Kalbymyñ senasy (Goşgular we poemalar)
Nobatguly REJEBOWOTLY, HYÝAL, MEN...
Men saňa garaşýaryn, şeýle bir garaşýaryn.
Gartaşýaryn,
nirde sen?
Ynan, seni gözläp tapyp bilmedim,
Indi bir säw bile özüň gelmeseň.
Umumy wagonyň gowruny basyp,
Oturan-turanyň howuny basyp,
Gel-de, sen otur, hol penjirä bakyp
ÝA otur sen galdyrma-da gabagyň,
Hiç bolmanda, jemalyňdan ganaýyn.
Hiç bolmanda, bileýin men barlygyň,
Lak atsam, ýaň gelse jogabyň ýerne,
Habar gatsam,
sen barmyňam diýmeseň.
Ot berer meň gursakdaky heserme,
Gazap bile ýansa seniň dideleň!
Melek bolsaň, gök asmandan ýere in,
Peýker bolsaň, gel sen dessandan çyk-da.
A men saňa hiç zat diýmän bilerin,
Eger seni ýagşy sözler ynjytsa...
Gara buldy ýaryp çakar ýyldyrym,
Gar üste guýular ýazyň jalasy
Hem howasy üýtgäp gider dünýäniň,
Gözmüň gygy bile görerin seniň
Penjirä seredip ogryn gülýäniň.
Kalbymyñ senasy (Goşgular we poemalar)
Nobatguly REJEBOWÖz şygryma ynam edip bilmen-de,
Goşgy okaryn men Gurbannazardan.
Şygyr bolsa, jadyly-da, şygyr-da!
Meni mähir bile synlar nazaryň,
Soň aýlanar söhbetimiz pyşyrda.
Gürleşeris sessiz,
güleris sessiz,
Nirä barýanyňam çykar seriňden.
Pynhan bakyşlardan aýylyp essiň,
Geçersiň sen öz düşmeli ýeriňden...
Kalbymyñ senasy (Goşgular we poemalar)
Nobatguly REJEBOWGÜNDOGAR HALK
döredijiliginden
Dünýä bäş gün—aňýamyň sen,
Nä lezzetden ganýamyň sen?
Ogşa meni, ogşa, dilber,
Näme garyp galýamyň sen?!
FRAGMENT
Dünýä neneň ajaýyp,
dünýä neneň owadan,
Bir ömüre ýeterlik ajap seýilgähdir ol.
Görüp gözüň doýmaýan,
ýaşap göwnüň doýmaýan,
Söýdürmeýen goýmaýan
Yşk deý ýeke-täkdir ol.
Gezseň: keşt edip gezseň,
Hindi, Hebeş jeňňelin
Hem gyýylsaň daragtdaky
örän düşbi maýmyna,
Ýeniseýde Hemingueý deý
suwa atsaň çeňňegiň
Münüp gadym tunguslaryň
ham syrdalan gaýgyna.
Baltikada suwa düşseň
eston gözeli bilen,
Gadym Maryň binýatlaryn
Kalbymyñ senasy (Goşgular we poemalar)
Nobatguly REJEBOWsynlasaň, pikir etseň
Dünýä baksaň Bethoweniň
eşdýän gözleri bilen
Hem bu dünýä özüň bilmeý
geleňňe şükür etseň.
Jahankeşde durnalar deý
seýil etseň Şaryňa,
Düşleseň dagda-düzde,
ymgyr çölde, öleňde.
Dünýä, ajaýyp dünýä
degýär-ä ýaşanyňa,
Diýmek, göreşde ölseň
degýändir ol ölenňe!
Dünýä neneň ajaýyp,
dünýä neneň owadan,
Bir ömüre ýeterlik
ajap seýilgähdir ol.
Görüp gözüň doýmaýan,
ýaşap göwnüň doýmaýan,
Söýdürmeýen goýmaýan
Yşk deý ýeke-täkdir ol.
Kalbymyñ senasy (Goşgular we poemalar)
Nobatguly REJEBOWBUÝSANJAŇ SEN...
Buýsanjaň sen, serwim, şa gyzy ýaly,
Garaýşyň gazaply,
Kamatyň salyk.
Men ýene-de seniň ýanyňa barýan
Söýgimi kelläm deý etegme salyp.
Ýüregim aglaýar bagrymy ezip,
Sensiz oňa giň dünýe dar,
Köňül dar.
Ýöne gapa ýetmän,
gorkaklyk edip
Ol agzymdan çykyp gaçaýjak bolýar...
Kalbymyñ senasy (Goşgular we poemalar)
Nobatguly REJEBOWILKINJI DUŞUŞYK
Seniň bile,
seniň bile bileje
Hyýaldaky ýaly bileje barýan.
Bir söz diýsem ýylgyrýarsyň çalaja,
A men hiç zat diýmeseňem ýyrşarýan.
Joş uran söýgüden ýüregim galkyp,
Tutýan seniň ak goluňdan maý alyp.
Öňkiň deý eliňi çekeňok silkip
Gelýän, geçýän mähelleden uýalyp.
Men bu gün milletiň känligin söýýän,
Dolduryp duşsunlar pyýada ýoly.
Sen meniň goýnuma dolaýyn diýýäň,
Dellere degişmän geçeriň ýaly...
Ýuwýan,
Men bu gün söýgimi suw bilen ýuwýan,
«Gelinligiňmi bi?» diýýär suw satýan.
Serwim, sen uýalyp ýüzüňi sowýaň,
A men bolsa monça bolup baş atýan...
Kalbymyñ senasy (Goşgular we poemalar)
Nobatguly REJEBOWMEN BIR ÝYLDYRYM...
Men bir ýyldyrymdym: sygman ýazyma
Gursakda joşuma,
Aşyp hetdimden,
Sary sähra sygman ýören halyma
Seniň bossanyňda eräp gitdim men...
Men bir ýyldyrymdym: sygman ýazyma,
Ýagtyldyp,
ýandyryp ýalawym bilen
Giň asmana sygman ýören halyma
Seniň göreçleňde eräp gitdim men...
Kalbymyñ senasy (Goşgular we poemalar)
Nobatguly REJEBOWYZKY PARTA
Ne çüý bilen parta ýazýan adymy:
Ne ýaşlygyn gaýtalaýan Gajaryň.
Ýuwaş mugallymlaň depesine çykyp,
Ne öňki deý getirýärin gaharyn.
Ne burçda durmadan tapýaryn takat,
Ýogsa burç meňkidi,
Diýseň dagaldym.
Saňa akyl geldi diýip her sagat
Indi meni taryp edýär mugallym.
Akyl gelme nire!?
Yzky partada
Otyr meniň ulalmagmyň sebäbi.
Çemen ýaly gyzyl-ýaşyl parçada
Otyr meniň özgermegmiň güwäsi.
Düýnki men deý şallaklaşýan oglanlar
Hem-ä gülkünç,
Hem olara gyýylýan.
Ertirinden garap olaň bolşuna,
Men garagol düýnüm üçin uýalýan.
Nirde böwrüm byjykladýan betligim
Hem ynjaldýan garagolluk nirede!?
Yzky parta dur durşy deý serhetiň
Şu gün bilen oglanlygym arada.
Kalbymyñ senasy (Goşgular we poemalar)
Nobatguly REJEBOWYzky parta,
yzky ak gyzly parta
Yzymdan bakyp dur şeýle bir ýowuz!
Şikesli deý utanýaryn ýeňsämden,
Yzky parta nämä basýarsyň howum!?
Şeýle golaýjakda duýup bagtymy
Otyryn tagta däl,
Geljege garap.
«Saňa akyl geldi» diýýär mugallym,
...A men akyl huşdan düşüpdim yrak!..
Kalbymyñ senasy (Goşgular we poemalar)
Nobatguly REJEBOWMEN
Men—kör,
Meniň gözlerime seniň keşbiňi
Oýup çekipdirler,
Gözüm açsam didaryňy il görer,
Gözüm ýumsam—men.
Men—ker,
Bu dünýäniň gohy-galmagalyndan
Eşidýärin serwim diňe seň sesin.
Ýasynyny eşdişi deý jesediň...
Men—lal,
Meniň dilime
Daglap ýazypdyrlar seniň adyňy...
Men—güň
Azmy saňa ýüregimi berenim,
Azmy saňa ygtyýarym berenim,
Sen näme diýip aldyň meniň aňymy?..
Kalbymyñ senasy (Goşgular we poemalar)
Nobatguly REJEBOW* * *
Ýene men bagladym al-elwan çemen,
Orun bermese-de penjiräň, serwim.
Seniň dal gerdeniň näze eýlenen
Meni örtemäge eljirän, serwim.
Men saňa jadyly nama ýolladym,
Gudrat bile gyz göwnüňi awlara.
Sen aýdyma göwnüň bermän bilmediň,
Aýdym döredeniň şindem awara.
Gör, nije wagt söýgim möwjedi meniň,
Gör, nije wagt dözdüm seniň jebriňe.
Bu gün haýran galýan mejnun edenim
Seniň beren takadyňa-sabryňa.
Nadylmy men,
dälmi,
barybir, seni
Şadyýan aýdymlam heýjana salar.
Hawa, deňziň ajandygyn satmaýar
Şor deňizden galan asal jalalar...
Kalbymyñ senasy (Goşgular we poemalar)
Nobatguly REJEBOW* * *
Sorapsyň joraňdan meniň halymy,
O haly özüňde duýmaýan ýaly.
Görüpmidiň ýazda daşyp, däliräp
Güýzde ýatyp, şorap galan derýany?
Görüpmidiň arly ýyllar alawlap
Garda galyşyny ot ýanan ýeriň?
O haly özüňde duýmaýan ýaly...
Ýa-da sorap duýdurýarmyň, dilberim?!
Kalbymyñ senasy (Goşgular we poemalar)
Nobatguly REJEBOWSENIŇ YŞGYŇDA
Tez jereniň gözlerinden suw içsem
Hem çolansam ter ýaňaklaň alyna.
Düşsem, suwa düşen ýaly daňdanyň
Älemgoşar kibi atan halyna.
Gamgyn-gamgyn kyrruwyndan durnalaň
Dem alsam heserli jigerim oýnap.
Akyp gitsem hesretiňden,
durmasam
Gögerçin reňk daşa bagrymy oýkap.
ÝA çaňjaryp gelýän ak ýagyş derhal
Meni kesek kimin eredip gitse,
Ýa-da sykylyklap ýelken deý şemal
Seniň ruhy älemiňden äkitse.
Gülüň ýapragynda göwher damjalar
Seçme deýin degip tüwdürlip düşsem,
Köşeşer,
gül ýüzlim,
köşeşer göwnüm
Ýa-da seniň jemalyňa gowuşsam...
Kalbymyñ senasy (Goşgular we poemalar)
Nobatguly REJEBOWELHEDER GYZ, ELHEDER
Saňa duşalym bäri däli köňlüm derbeder.
Yşk deňzinde arzuw-hyýal ýelken kimin ýellener.
Ejap eýläp dymsaň-da sen, ala gözleň dillener,
Sözle näme diýdigiň ol, elheder gyz, elheder.
Gyýk bakyşyň aklym alyp enteder gyz, enteder.
Hyýalymda beýle bagty agtarmandym häli men,
Senden zyba näzenin gyz elgerdäýmez päle hem.
Hala ýandyr, hala söndür, gandyr meni hala sen,
Ýogsa meni ýowuz ykbal enteder gyz, enteder.
Ýeldirgedim ogryn garap göwnüm awlan keşbiňe,
Ýeldirgedim ogryn garap yşky lowlan çeşmiňe,
Bu aýdyma syrym berdim, sen günämi geç diňe,
Saňa syrym ýaýdygym ol, elheder gyz, elheder.
Ýogsa meni sensiz ykbal enteder gyz, enteder.
Öz roýuna buýsanmaga ejap eýläp ýörenim,
Saçyn ýere deger öýdüp başa aýlap ýörenim.
Eger görseň sözläp bilmän, seni peýläp duranym,
Saňa söýýän diýdigim ol, elheder gyz, elheder.
Eger söýgi ýalňyz galsa, enteder gyz, enteder.
Kalbymyñ senasy (Goşgular we poemalar)
Nobatguly REJEBOW* * *
Bir ýola, bir ýola degdim göwnüňe,
Şonda sen jogabym bermäň deregne
Gitdiň sessiz agladyn-da öýňüze
Etmişimi galdyryp öz ýüregme.
Gel, serwim, aryň al, diýjegiň diý-de,
Dişle gyz göwnüňe degen dilimden.
Göterip bilmedim gözýaşlaryň men,
Gel, göwnüň göterip ýülüneýin men.
Ençe gündür gaýdyp duşamok saňa,
Ençe gündür çekýän ol agyr jepan.
Söýmänem bilmersiň, ýöne diňe sen
Geç günämi, geç günämi, eý jenaň.
Kalbymyñ senasy (Goşgular we poemalar)
Nobatguly REJEBOWAK GOŞGY
Ahyr seniň bile duşurdy ykbal!
Bagtam zelel eder häzir geläýse,
Bagt gerekmez saňa duşup bolaýsa...
Maňa häzir
hiç zat,
hiç zat gerek däl,
Maňa häzir gülgün ýazyň goýnundan
Sen ýerleşer ýaly ýer berseler bes!
Ýer berdiler bes!
Al güller uýalyp ýüzüni sowýar,
Öýlänçi aýlanyp geçýär beýleden.
Asmanda galgaýar elwan ýaglygyň,
Zeminde galgaýar elwan ýaşlygyň.
Ah, men näçe jebir-jepany çekdim,
Seni ýaratmadyk bolsady taňrym,
Ol men bilen hasaplaşyp bilmezdi.
Şemal seniň desse saçlaryň kimin
Emaý bilen biziň üstümiz ýapýar.
Daşymyzda diňşirgenýän ümsümlik
Tisgindi!
Ümlük!
Ýok, gynanma,
ýok, aglama, ezizim,
Bu dünýäde iň günäli nowjuwan
Päkizedir
perişde deý garrydan...
Kalbymyñ senasy (Goşgular we poemalar)
Nobatguly REJEBOWBAGT
Edepli gyz duşuşyga giç gelýär,
Garaşdyryp sabryň soňuna çenli,
Eý, katdy-kamatyn küýseden bagtym,
Sen juda edepli bolmaga çemli.
Giç açylýar hoşboý ysly bägüller,
Kemsiz ganyp tylla günüň nurundan.
Bir gün beýhuş eder öýdüp ysyna,
Ynamyma beýhuş bolup ýörün men.
Dolan aý giç dogýar,
giç dogýar çenden,
Gijäni ýagtyldyp gündiz ýaly ol.
Garaşaryn, bagtym, mümkin däle çen,
Ýöne ýarym-ýalta däl-de, doly gel.
Özgäniň bagtyýar aýdymyn aýdyp,
Garaşýan, men saňa garaşýan, bagtym.
Sen gelersiň, ýöne, ynan, gorkýaryn,
Gersiň öýdüp, bagta mätäç däl wagtym.
Kalbymyñ senasy (Goşgular we poemalar)
Nobatguly REJEBOWGABANMAK
Diňe söýmeýänler gabanyp biler,
Hem söýýänler söýgiň çäginden aşyp:
Ol biriniň bil baglara yşky ýok,
Ol biri aklyndan aýrylan aşyk.
Kalbymyñ senasy (Goşgular we poemalar)
Nobatguly REJEBOWSÖÝGI GOŞGUSY
Bir sagatdyr ýedi ýoluň üstünde,
Süýr günortan epgek-ýalnyň astynda,
Ýaňy sesi ýognan bir oglan bile
Ýaňy göze görnüp ugran bir gözel
Dur,
nirde duranyny unudyp hatda.
Ýylgyrýar-da geçýär olary gören,
Ne oglan lak atýa,
Ne gyz gep tapýa.
Yssydan däl, yşkdan gurapdyr dilem.
Diýýär oglan: «Yssydygyn howanyň».
«Hä yssyrak» diýip, bir jümle bilen
Owadan gyz berýär onuň jogabyn.
«Okuwlar nähili?»
«Gutarýas basym».
Dymyşlyk. Arada gutarýar gepem.
Ynsan ogly söýen çagynda asyl
Öz dilsiz aslyna golaýlar eken.
Gynanma, sen, sözläp bilmän duranňa,
Ýok, gynanma ýöntemdigne sowallaň.
Biler bolsaň, yşk seriňe uranda
Dil diýilýän ýitip gidýär zybandan.
Wagt sora... Sagady bolmanda näme!
Okuwyny sora,
Halyny sora.
Sora bir zat gelýän bolsa kelläňe,
Kalbymyñ senasy (Goşgular we poemalar)
Nobatguly REJEBOWÝogsa-da gelmeýän zadyňy sora.
Ýöne bir haýyşym gyzy öýlerne
Goýberme!
KÖŞEŞEÝIN MEN
Ýürek gursagyma sygmady bu gün,
Bir pursat duraý, gyz, köşeşeýin men.
Götertmedi yşkyň kysmaty bu gün
Halymy soraý, gyz, köşeşeýin men.
Bulutlar bu dertden ýagyp ýeňleýär,
Perwana alaçsyz ýanyp ýeňleýär,
Adam ogly syryp ýaýyp ýeňleýär,
Ýylgyryp garaý, gyz, köşeşeýin men.
Hem dermanym, hem-de derdim diňe sen,
Örteme jigerim dile-dile sen,
Dil bilen däl, ala gözler bile sen
Wada bir beräý, gyz, köşeşeýin men.
Şar gara gözleriň jady-la seniň,
Gezeýär nazaryn janyma meniň.
Gözlerimi süzüp adyňa seniň
«Jan» goşup Suraý gyz, köşeşeýin men.
Kalbymyñ senasy (Goşgular we poemalar)
Nobatguly REJEBOW* * *
Tolkunyp,
tolgunyp,
düýrügip,
ýazlyp,
Owsun urup, daşa urunýar deňiz.
Gözden syçrap gidýän ýaşyna ezlip,
Gezm edip,
hezl edip,
ysgan güllerin
Deňize oklaýar gülmeňizli gyz.
Ol gyz gülýär
Hem kereşme, näz bile
Aşyk bolan deňzi synasy gelýär.
Bir-birin ýassanyp gelýän tolkunlaň
Ap-ak topuklardan sypasy gelýär.
Deňiz daşa urlup gynaýar jany
Hem ýetenok demi-demne
sojara.
Gülmeňiz gyz, nämä duş etdiň ony?!
Saňa näme etdi deňiz biçäre!?
Kalbymyñ senasy (Goşgular we poemalar)
Nobatguly REJEBOWGÖZELLIK
Şeýle tämiz güller bitýär ýazyna,
Şerap içen ýaly göçýär-de kelläň,
Özüňem aňşyrman, çöküp dyzyňa
Ysgaýaň ýolmaga milt edip bilmän.
Şeýle bir gyzlar bar,
misli bir hyýal,
Baglara seýl eder şuglasyn saçyp,
Olara kilçerip lak atmaga däl,
Hatda galarsyň sen agzyňy açyp.
Şeýle bir goşgy bar,
şeýle bir goşgy,
Okabam bilmersiň labzyny ýoýup.
Oňa öýkünmeg-ä beýle-de dursun,
Ýazmaňam goýarsyň meňki däl diýip...
Eger ýürek diýlen bar bolsa sende
Gözellik özüne maýyl edýändir.
Gözellik däl, özün gorap bilmese,
Ýoýup bolýan bolsa gözellik däldir!
Kalbymyñ senasy (Goşgular we poemalar)
Nobatguly REJEBOWAÝDYM
Gurbanaly-Magrupa
«Aparyň gözlerin köpeý oglunyň,
Ah eşitsin aýdym küýsäp gelenler.
Bu gözleri gören gyzlar hüýlener,
Hamyla bor sesin eşden gelinler!»
Saltyk bagşyň gözlerini oýdular.
Diýdiler: «Ömrüňi aglap geçir sen!»
Diýdiler: «Gidiber tapsaň ýurduňy!»
Gelýär bagşy ýat ilden däl,
hijirden.
Gursagynda tüweleý deý aýlanýar
Bendiligiň howasynyň ýuwdumy.
Bagşy aýdym aýdýar ýanyp hem bişip,
Mergenleriň algyrynyň yzyny,
Gaplaňlaryň öz awunyň ysyny
Yzarlaýşy ýaly
jülgeme-jülge,
Gelýär aýdymynyň yzyna düşüp...
«Artyknyýaz atly ýarym amanmy?»...
«Ilim-günüm, mähribanym amanmy?»
Gözün köwlediler Saltyk şahyryň:
Sypyryldy dünýäň ýüzünden perde.
Bir seretse, aýyl-saýyl görünýä
Jahalatda,
Kalbymyñ senasy (Goşgular we poemalar)
Nobatguly REJEBOWgamdyr gussa-da,
şer-de,
Gör, neneňsi gara ýanyk ekeniň
Şahyra hüýr bolup al salan dünýä!
Keremli daglara şygryny aýdyp,
Saltyk nagra dartyp gelýär,
gelşi deý
Ýyldyrymyň yzyn alyp gübürdiň,
Harasadyň yzyň alyp ýagmyryn.
Hol entekde bolsa türkmeniň ýurdy,
Çöregi çykarlyp duran tamdyryň
Beýhuş edýän ysyn
kükedip durdy.
«Artyknyýaz atly ýarym amanmy?»
«Ilim-günüm, mähribanym amanmy?»
Oba-oba,
syrgyn-syrgyn aýlanyp,
Aýralyk hakynda aýdymyn aýdyp,
Aýlanyp ýör Saltyk:
Misli ol geçmişiň galkynan ruhy,
Misli para-para göýül deý göwün.
...Oýup ýasarlar heýkeliň gözün!
Kalbymyñ senasy (Goşgular we poemalar)
Nobatguly REJEBOW* * *
Atymyn aldyrmaz türkmen gyzlary
Çölde ýören jeren ýaly sakdyrlar.
Gara gözleriňde jadyň bolmasa
Her mergene,
Her görgene atdyrmaz.
...Daýan! Ol gözeli derde goýan sen.
Gitme ýigit, gitme yşkyňdan geçip.
Çarkandaksyz ýollar söýgä barmaýar,
Sen söýgä barmarsyň müşgilden gaçyp.
ÝA okuň jerenden sowa geçdimi,
Ýa-da pagtabentmi ol atan gülläň?
Ýaraly galdyrma gaçan maralyň,
Ganyny sarkdyryp ýörenin bilmän.
Gülle degse çyn mergenler bilýärler.
Gitme ýigit «wah bolmady» diýipler.
Ýaralanyp,
Ýalňyz galyp ölýärler.
Başarnyksyz saýýatlardan keýikler.
Kalbymyñ senasy (Goşgular we poemalar)
Nobatguly REJEBOWMURGAP
Ümüş-tamyş,
Bimar bolan jemalyn
Ýakynyndan hem ýadyndan ýaşyryp,
Ýatyr ukusyna galan jenanym
Säheriň çal ümürini ýapynyp.
Öz düýşüne humar bolan Murgabym
Meýmirär-de, heser bilen pyşyrdar.
Saba ýeli säheriň al dumanyn
Oň üstünden bir tarapa sypyrýar.
Inçe billi derýa ýalaňaçlanýar,
Endiredip säheriň al seleňin.
Synlaýaryn onuň säheriň aly,
Ýyldyrymyň agy siňen bedenin.
Ýalaňaç Murgabym ukuly halda
Bir enaýy ýygryljyrap uýalýar.
Çal çarlak jibrinip ganaty bile
Onuň ak göwsüni ýapaýjak bolýar.
Kalbymyñ senasy (Goşgular we poemalar)
Nobatguly REJEBOWMELEKLERIŇ KONKURSY
Munda jem şäheriň peri-peýkeri,
Munda jem dünýäniň hüýri-melegi,
Olar tas ýalaňaç!
(Indi nä dünýäde gabahat barmy?!)
Güjeňläp sagrysyn,
güjeňläp göwsün
Durlar auksiona düşen at ýaly.
Göwüsleri gupba,
(hersi bir lukma!)
Boýny garyş,
eginleri terezi.
Şöhle taýýar gözelleriň budundan
(Munda üýşen erkekleriň geregi.)
Hersi bir şa gyzy
Hut ugrunda ýüwrüp-ýelesiň gelýär,
Ýok, olary söýmek gelenok göwne
Ýöne weli bile bolasyň gelýär.
Munda jem şäheriň peri-peýkeri,
Munda jem dünýäniň melegi-hüýri,
Pah, ynha hüýr gyzlar atýarlar owsun
Wah, indi türkmende Görogly barmy!?
Açgöz bilen synlap sagrysyn-göwsün,
Inçe biliň,
uýluklaryň iň gowsun
Saýlap bilmän juda horlanýar žýuri.
...Hol yzky hatarda bir aşyk ýigit
Diýýär: «Hüýri tapyşyňyz göreli,
Kalbymyñ senasy (Goşgular we poemalar)
Nobatguly REJEBOWSiz ony nireden gözleýärsiňiz
Meniň ýanymdaky dünýä gözeli!»
* * *
Men görmedik şäherlerim söýýärin.
Ýola gitmelimi—taýyndyr ýüklem.
Hezil ahyr
göwnüň batberek ýaly,
Uçuryp goýberseň
Boşadyp ýüpden.
...Seýl edýän nätanyş seýran baglarda,
Ykýan. Duşma aladaň ýok tanşyňa.
Agyr mähelleli restoranlarda
Saçym silkip çykýan ýaşlaň tansyna.
Münýän gidýän gabat gelen ulaga,
Ýolum—halan tarapyma rowana.
Azaşamok—sebäp barýan ýerim ýok,
Alakjamok—sebäp ajap howa-da!
Unudýaryn çagalarmyň barlygyn,
Dostu-duşmanlarym, hossa-aladam,
(Biledim alyngy). Galan baýlygym
Hasap ýöretmezden sowýan aýaman.
Men nätanyş şäherleri söýýärin,
Söýýärin näbelet myhmanhanamy.
Ýaşap, hasyl edip köňül söýlänim,
Çykýan öz dünýämden.
Kalbymyñ senasy (Goşgular we poemalar)
Nobatguly REJEBOWÝykýan kadamy.
Lak atýaryn zyba gelni saýlaýyp,
Heser bile jigerimi ezýärin.
Ata araba däl,
ata aýlawy,
Aýlawa ýaýlany arzuw edýärin.
Men görmedik şäherlerim söýýärin...
NOWŽUWAN GYZ
Gör-le, meniň bagtym nirede eken!
Meni nirden ötüripsiň, kör düýäm!?
Gündelikden.
Sen näme bilýärsiň ýaşaýyş hakda,
Ýaşlyk ygtyýaryň alypdyr seniň!
Ýanjak bolup dursyň ýyldyrym çaksa,
Uçjak bolup dursyň degäýse elim!
Bes!
Örteme meni göz gyýgy bile,
Meni ol gözlere eýleme bendi.
Onsuzam ölüm hem ýaşaýyş maňa
Seň buýsanjaň eginleň deý deňlendi!
Häzir saňa akyl berip,
ugradyp,
Kalbymyñ senasy (Goşgular we poemalar)
Nobatguly REJEBOWYzyndan oturyp aglasym gelýär.
Owadan gyzlary ýigrenýärin men,
Olar betbagtlygmy ýadyma salýar!!!
Ýok, aglama!
Ine munyň bolanok,
Aga çen ortada ýaşlyk bar häli.
Dünýäniň öňünde zerre günäň ýok,
Gözýaşlaryň bilen ýuwaryň ýaly.
Isle, sen diýip özüm uraýyn oda,
ÝA dolaýyn girdabyna derýanyň.
Ýöne mensiz bagtly bol sen dünýäde
Hem diňleme mundan artyk perýadym.
Söýgim soldy,
Söndi otly ýüregim,
Olardan kalbymda diňe gubur bar.
Mazar agajymy gögertme meniň,
Ol nahal däl,
Ýok, ol barybir gurar!
Hem begenme muny söýgüdir öýdüp,
Şowsuzlyga duşdum diýbem dowl alma.
Sen-ä giç doglanňa günäkär dälsiň,
Menem ýazykly däl owal doglanma!..
Kalbymyñ senasy (Goşgular we poemalar)
Nobatguly REJEBOWKalbymyñ senasy (Goşgular we poemalar)
Nobatguly REJEBOWDAGLARYM
Dogan ýerne dogan sanyp, dostum kibi görenim,
Geldim ýene size matam baglaýyb-a, daglarym.
Serçeşmede tebil alyp, ýada salyp gözelim,
Keýgiň gaçdy zelil göwnüm awlaýyb-a, daglarym.
Ulugyz deý uýaljyrap, dilin dişlän pisseleň,
Ak pisseleň gördi gözlem, gaýry peýker istemen.
Saç-sakgala siňipdir ak—ah çekemde gussadan,
Ümür kibi dolupdyr gam zawlaryňa, daglarym.
Baýryňa giren ýyldyrym çyksa çigildem bolup,
Gözelleriň seýle geler şo-ol birisi kem bolup.
Asman aglap nagra dartar, ýagynlar göwnüm
bozup,
Atar älemgoşaryny ýaýlaýyb-a, daglarym.
Pendiniň bir näzeninin rowa görmän ogluňa,
Gözýaşymy akdyrdylar seniň göwher-laglyňa,
Daşa dönen ýüregimi garyp bir gün çaglyňa,
Gidermen başymny alyp, aglaýyb-a, daglarym.
Ýazdygym gazallarym, wah, köýen söýgiň ahy
heý,
Saralypdyr nazarlarym, soldum ýuwaň ýaşy deý,
Bu jahandan geçsem bir gün, mazarymyň daşy deý
Ýadygärlik galarmy siz, agaryb-a, daglarym.
Kalbymyñ senasy (Goşgular we poemalar)
Nobatguly REJEBOWGÖZLEG
Nirede sen,
Haýsy jelegaýda sen,
Nirelerden çykardy gyz täleýiň!?
Gije düýşüm,
gündiz durmuşymdyň sen,
Men durmuşdan jyda düşdüm, nädeýin!
Seniň dakynjak ýüzügiň,
Ýatyr deňziň düýbünde.
Senden alynjak posa
Galdy meniň düýşümde.
Söýgimiz soldy gitdi—
Seniň düýnüňde,
Meniň düýnümde!
Nirede sen,
seslen!
Bar bolsaň eger,
Galan ömrüm ýollara bagş ederin:
ÝA seni taparyn Ýeriň ýüzünden,
Ýa-da seni gözläp ýiter giderin...
Kalbymyñ senasy (Goşgular we poemalar)
Nobatguly REJEBOWSEDA
Pynhan görkli sen ýaly gyz
Diňe düýşde görülýändir.
Hem kemmagal,
ýöne şahyr
Ýigitlere berilýändir.
Men saňa ýarym diýerdim,
Men saňa ýa:ry:m diýerdim.
Sensiz ýarty galyp, dilber,
Çekdim yşkyň bitin derdin.
Ýaşlyk düýne sary gitdi,
Söýgi düýşe sary gitdi.
Gijäm—gara basyrganma,
Gündizlerim—sary ýitgi.
Gujagymda owsun atan
Derýamdyň sen, men hanadym.
Boşap galdym,
Kim köp gördi
Humaý mähriňden gananym!?
Halyň niçik, ýatan bagtym,
Del gapyda bir ýat bile?
Tüweleý deý ýanan bagryň
Daraýarmyň perýat bile?
Kalbymyñ senasy (Goşgular we poemalar)
Nobatguly REJEBOWMeni şindem ýatlaýarmyň
Günler ýanyp ýaşanynda?
Güýzde sary sapak bolup
Murgap derýa ýatanynda?
Gije—Leýliniň ahy deý
Gara saçyn ýaýanynda,
Solgun güýz sessiz agy deý
Gamgyn ýagyş ýaganynda?
Ýatla meni,
ýaşla didäň,
Ýatda meni, eýleme terk!
Aglaşmasaň,
ýalňyz meniň
Agym bilen egsilmez dert!
Odum öçüp—ýylysy däl,
Garaört ýeri galypdyr.
Posaň yzy deý sähere
Gam duman deý garylypdyr.
Aýlar geçer, günler geçer,
Kä undaryn,
Aglaryn kä.
Gynanamok eger-eger
Sensiz ömür geçende nä...
Kalbymyñ senasy (Goşgular we poemalar)
Nobatguly REJEBOWSENIŇ ÝANYŇDA
Bulutlar akmaýar seniň ýanyňa,
Derýalar akmaýar seniň ýanyňa,
Her zaman, eý aman, düşseň ýadyma,
Sensiz ses-selemsiz
burlup katdym-da,
Gursagymda köwsar urýar hasratym.
Jöwlan urýar yşkyň ýeldirgemesi.
Sensiz ses-selemsiz ýanýan,
kalbymda
Bahana araýar ýer titremesi.
Söwdaýy deý elim salgap baryna,
Hemra bolup elwan daňyň badyna,
Atlanyp ýüregiň harasadyna
Seniň ýanyňa,
seniň ýadyňa,
seniň ýazyňa...
Däli deňizlerde elhenç gaýlaryň
Owsun atyp eňişi deý kenara,
Pasly-baharlarda ýaşyl maýsalaň
Tolkun atyp dönüşi deý şemala,
Giderin ýanyňa suwlunyp-suwlup,
Derýa deýin başym alyp giderin,
Gözbaşlarym dagdan
kök kimin sogrup,
Eý, sen, çasly çeşme kimin ak saçly,
Bedenine ak gijeler siňenim,
Jowur ak garlaryň şuglasymy sen,
Kalbymyñ senasy (Goşgular we poemalar)
Nobatguly REJEBOWÝyldyrymdanmy ýa bedeniň seniň?!
Meniň gujagymda ýyldyrym çakyp,
Tagma deý basyldy lebleriň aly,
Aklygyňdan ýaňa görüneňok sen,
Görüneňok, öçürmesem çyrany.
Daňyň suwy berlen kaddy-kamatyň
Dur meni wagşy bir güýç bile dartyp.
...Sen deňze giren deý, uklan halatym
Düýşüme girýärsiň...geýmiň çykarnyp.
Sensiz orun tapmadym men janyma,
Sensiz, serwim, sygmadym, men jaýyma,
Örtenýärin ýalňyz garraýanyma.
Ykbal bize rehimsizlik edipdir,
Aýlap-ýyllap şol gaýtalap ýörşüme,
Adyň dodagymda eräp gidipdir.
Eý, sen, çasly çeşme kimin ak saçly
Suw peri, men seniň yşgyňda ölýän.
Men seniň bir mahal ýitiren kölgäň.
Meniň gözlerimden akýan ýaşa bak!
Bu dünýäde iň aýylganç betbagtlyk—
Bagtyň tapyp, ondan jyda ýaşamak.
Kalbymyñ senasy (Goşgular we poemalar)
Nobatguly REJEBOWSAŇA
Ýaşap bir dem ýyldyrymly didede
Ne-hä yşkdan,
ne hesretden gandyk biz.
«Söýýänem» diýipdik birek-birege,
Ýöne köne dostlar bolup galdyk biz.
Dözmezim sen,
gözleriňden syrykdym.
Dözmezim sen—saňa gurban bolaýyn.
Goýnuma däl,
sen düýşüme giripsiň,
Söýgüden ezizim, dostdan golaýym!
Seniň penje-penje çasly gülküleň
Gül kimin galypdyr garyň astynda.
Neýlär söýmän aýralyga duş gelen?!
Söýgi diýmek aýrylykmy aslynda?!
Sen günleriň hesret bilen ötürdiň,
Göwnümi göterdiň duş gelen wagtyň.
Sen gaýdyp gelmejek yşkym ýitirdiň,
Men ýitirdim tapyp bilmedik bagtyň.
Duýýan indi seň dünýäňde ýatdygym
Hem bagrymy gyýýar bagty keç dide.
Jahyllyga aýlanypdyr ýaşlygym,
Haremhanam aýlanypdyr meçjide...
Kalbymyñ senasy (Goşgular we poemalar)
Nobatguly REJEBOWÝAŞLYKDAN ÝATLAMA
Söýerdim...
Gijäniň geçenin bilmän,
Saçlaryňy ysgap-ysgap guçardym.
Dilim daglap ýaňaklaryň alyna
Men serden geçerdim...
Sebet ýaly Ýer
Hiňňildik deý Akmaýanyň ýolundan
Sallanyp şemala atardy hallan.
Ýok diýerdi. Diýsem: «Meni söýýärmiň?»
Eljirärdi, saçyn orap boýnuma.
«Iru-giç dünýäde ölmeli bolsa,
Ah, şu mahal öläýsedim» diýýärdim.
«Goýaweri» diýip öperdi meni,
Towlanjyrap dolardy-da goýnuma!
Men oňa zemini bererdim wada,
Men oňa asmany bererdim wada.
Ehli zat oňkudy. Diňe şol gözel
Meňki bolsa maňa besdi dünýäde!
Sarç-sarç duýgulara saçlar bulaşyp,
Dideler dil açyp,
Sämärdi kelläm.
«Ýeke erigiň» pürlerine çolaşyp,
Aý çykybam bilmän,
Çykjagam bolman,
Kalbymyñ senasy (Goşgular we poemalar)
Nobatguly REJEBOWJyklardy ogrynça daňdana çenli.
...Ýaşymyz bir çene barana çemli.
Şol hyýala meňzeş ýaz gijelerin
Hatda indi düýşümde-de göremok.
Hem birhili şol ajaýyp pursatda
Ölmänime gynanmanam baramok.
Asman, birçak meňkidiň sen, ynanaý!
Zemin, birçak meňkidiň sen, ynanaý,
Hiç bolmanda hasabyna ýaşlygyň
Ýene bir şol hiňňildikde yralaý!!!
Kalbymyñ senasy (Goşgular we poemalar)
Nobatguly REJEBOWMENIŇ SÖÝGIM
(Ýüzbe-ýüz janyňa kast etse gandar,
Onuň keşbi meýdiň gözünde galýar..)
Serediň möwç urup gelen bahara,
Ol türkmeniň ýöne-möne ýazy däl.
Kesir gyza yrylmaga bahana,
Ýazyň gözelligi çydar ýaly däl.
Kalbymyñ senasy (Goşgular we poemalar)
Nobatguly REJEBOWŞol ýazy kalbyma sygdyryp bilmän,
Men goşgy-gazaldan karar gözledim.
Eger bir gün ölsem, görüň şol ýazy
Emaý bilen açyň-da siz gözlerim...
Meniň ýalňyz syrym—nowjuwan gelin,
Gören däldir hiç kim men kimin söýlüp.
Ol hakda ýazmaga bognum ysmady
Onuň jemalyny ýoýaryn öýdüp.
Men gidip daglara içimi dökdüm,
Güýjedip meý deýin göwnümde baryn.
Eger bir gün kaza bolsam, görüň siz
Gözüm açyp şol geliniň didaryn...
Kalbymyñ senasy (Goşgular we poemalar)
Nobatguly REJEBOWSERGEÝ ÝESENINDEN
Aýdym aýt, aýt! Näletsiňmiş gitaryň
Tarlaryn çitikläp lerzana gel sen.
Eý, ahyrky, eý, sen ýalňyz syrdaşym,
Demikseňdiň bu heserde bir sellem.
Bakma ak bilege humar hyýalda
Hem ýüpek saçlary tolkunýan çigne.
Men bagtymy agtaryp şol aýalda,
Ýalňyşyp sataşdym heläkçiligme.
Yşkyň ýokançdygyn bilmändirin men,
Mergidigne bilmändirin düşünip.
Ol geldi-de gitdi süzlen göz bilen
Tüpbozany huşdan jyda düşürip.
Aýdym aýt, dost! Hem ýaňadan ýelpele
Köňülleň ot alýan köne ýarasyn.
Şol diýseň owadan nowjuwan tula
Goý, özgäni süýnüp-sarkyp ýalasyn.
Ah, saklan, dost! Gargynamok oňa men,
Ah, saklan! Lagnatam okamok oňa.
Al bäri gitary, ýognas saz bilen
Düşündireýin men özümi saňa.
Günlem akyp barýar ýaşyl gümmezden,
Altyn düýşler kalba berýär jepany.
Kalbymyñ senasy (Goşgular we poemalar)
Nobatguly REJEBOWMen näçe gyzlary geçirdim elden,
Hem bagryma basdym näçe jenany!
Hawa! Dünýäň ajy hakykaty bar.
Bir görnüşe bakýar çaga nazarym:
Itler bir ganjygyň yzynda ykýar,
Bir-birinden çykaryp bar gaharyn.
Onsoň neçüýn gabanaýyn ony men,
Onsoň neçüýn ýakaýyn men janymy.
Biziň ömür—krowat hem düşekçe,
Biziň ömür—posadyr gol hamydy.
Aýdym, aýt! Aýt! Badynda bu gollaryň
Täleýmiziň lagnatdaşy asylýa.
Hem bilýämiň, gümläp goýber olary...
Men ölmerin, ölmerin, dost, asyl-ha!
Kalbymyñ senasy (Goşgular we poemalar)
Nobatguly REJEBOWÝALŇYZLYK
Uçup barýaň asmanda
Ýalňyz galan leglegim.
Gökde tolkun atýaň-da
Ýatladýaň ýar leblerin.
Gamgyn bolýar ömrüň hem,
Gamgyn bolýar aýdym-da.
Aýrylsa guş höwründen,
Ýar ýaryndan aýrylsa.
Ah, ykbalyň keç-le seň,
Ýalňyz galan leglegim.
Güýzde ýalňyz geçseňem,
Ýazda ýalňyz gelmegin.
Bu jahanda bagt barmy,
Ýalňyz galan leglegim?!
Ýalňyza bagt derkarmy,
Ýalňyz galan leglegim?!
Kalbymyñ senasy (Goşgular we poemalar)
Nobatguly REJEBOWAŞYK-MAGŞUK
—Aýlanaýyn adyňdan.
—Çykaraýma ýadyňdan.
—Gara gaşy ýaýym sen.
—Sensiz ömri nädeýin.
—Sen gijeler aýym sen,
—Sen gijeler älemim.
—Säher şuglasyn alýar
—Ak alkymyň alyndan.
—Ylgap geçesim gelýär
Akmaýanyň ýolundan.
—Aýlanaýyn adyňdan.
—Meniň arkadagym sen,
—A sen sapaly jülgäm.
—Diňe saňa gurban men.
—Al asmanda durnam sen.
—Seniň goýnuň düşelgäm.
—Ýaňagyň al—ýanaýyn men.
—Sen onsuzam ýalyn, oglan.
—Alkymyň ak—ýatabilmen,
—Gara saçym ýapyn, oglan.
—Wagt dur duran ýerinde.
—Goý, geçmese geçmesin.
—Sözle, sesiň eşdeýin!
—Lebiň meniň lebimde!..
Gyz gijeler pyşyrdaýar,
Pyşyrdaýar aşyk oglan.
Kalbymyñ senasy (Goşgular we poemalar)
Nobatguly REJEBOWSöýseň nämeler bolmaýar—
Aşyk-magşuk arasynda
Bir günlük ýol ýatyr ýogsam...
MEŇLI
Pelek aldy ýarymny...
Magtymguly
Dagy adam ogluna
Magtyguly heý-de seni berjekmi!
Seni asman ýuwutdymy,
ýer çekdi?
Ile-güne bellilerem bet işde,
Milt edermi Pyragynyň paýyna?
Meňli!
Sen ölmeýen girip gitdiň taryha,
Diri sen.
Döndüň sen diri gaýyba.
Gördüm, sabaň säherinde roýuňy,
Ýördüm, sabaň ýellerinde gürleşip.
Agzala illeriň iki asyrlap
Pyragyny,
Seni söýdi birleşip...
Geçmişde iň bagtly gyz sen!
Seň ýaly
Hiç gyz wasp edilen däldir hiç dilde.
Ýokdur sen deý söýüp-söýülen häli,
Sen deý hijre uçran däldir hiç kimse!
Kalbymyñ senasy (Goşgular we poemalar)
Nobatguly REJEBOWSen bir, PITNE sen,
Ýaşaýşyň haky üçin,
yşkyň haky üçin
Özüňi pida etme sen!
Gaflatly daglaryň bendiliginden
Çeşmäň daşy ýaryp çykyşy ýaly,
Garaňky asmanyň bendiliginden
Ýyldyzlaryň süýnüp sypyşy ýaly,
Söýüp, dünýäň erkinligne çykdyň sen,
Söýüp, arşa galdyň bendeligiňden.
Meňli!
Ýandyrlar seni,
ýakdylar seni.
Ýakan ýaly şum ajala çyragy.
Gülden puşeş däl ekeni geýgeniň.
Seniň yşygyňa gördi Pyragy
Başlanşy hem gutarşy ýok jahanyň
Geçmişin hem geljegin.
Yşkyň tümde lowlap ýanýan tugy sen,
Yşkyň tümde lowlap ýanýan ruhy sen,
Bir zaman aýdyma öwrülen agy,
Aýdymdan bogaza dolan agy sen.
Dünýäň tütäp duran gamyndan doglan
Akyldar, yşkyňdan lowlady, Meňli.
Bagry dogram-dogram
Magtymgulyny
Göterdiň baryp-ha Pyraga çenli.
Döwür yşka ölüm jezasyn berdi,
Yşk ölüme berdi ölüm jezasyn.
Kalbymyñ senasy (Goşgular we poemalar)
Nobatguly REJEBOWÝaşap ýörsüň dünýäň ýüzünde, Meňli,
Päkize nusgasy—söýýän jenanyň.
Gören aşyk geda boldy,
Il-gününden jyda boldy,
Magtymguly pida kyldy—
Boýlaryňa din-imanyn, allasyn.
Sen—zeminiň ýüreginde jigleme,
Ýüreginiň jünbüşi sen asmanyň.
Meňli!
Saňa beýik ýadygärlik Pyragy,
Mertebeli müň metjitden, memmerden.
Heýkeltaraş bolsam
çekip pygany,
Magtymgulyň guburynda perişan
Heýkeliňi goýardym men mermerden.
* * *
Çekgelerme goýup näzik ellerin,—
Eýjejik elleriň, boýnuňy burduň.
Tä posasy ýetişýänçä lebleriň,
Men saňa ýylgyryp seretdim durdum.
Durdum elleriňi ýaňagma goýup,
Nädersiň ýekeje söz gelse dile.
Söýgi hakda iň ajaýyp pikiri,
Diňe aýdyp bolýar dodaklar bile...
Kalbymyñ senasy (Goşgular we poemalar)
Nobatguly REJEBOW* * *
Gitse, yşkyň ysy burk urup gider,
Gelse, dady owsun atar posanyň.
Eger gursagyňda bar bolsa jiger,
Oňa ýeňles diýme,
görip diýsänim!
Onuň söýmedigniň köýýänin bilýän,
Bilýän köýýänini ony söýýäniň.
Oňa ähli görkün berende dünýä
Aklyny aldyran däldir öýdýämiň?!
Kalbymyñ senasy (Goşgular we poemalar)
Nobatguly REJEBOWGYZ HATY
Baram bolsa,
ýogam bolsa geçdim men
Günäňi, dostum.
Sen meniň serimiň dumany, dostum.
Bir dem bagtly boldum seniň yşkyňdan,
Indem dilemerin amany, dostum.
Seni gabanmaryn gyzdan-gelinden,
Goý, gözeller lezzet bersin janyňa.
Goý, seni söýsünler, ynanaýyn men
Seni söýüp sende ýalňyşmanyma.
Daş ýaly doňduran ýüregmi meniň
Islän ýeriňe zyň,
wah diýmen her hal.
Meň ýüregim saňa gerek bolmasa,
Düşün-ä, ol ýürek nämäme derkar.
Baram bolsa,
ýogsam bolsa geçdim men
Günäňi, dostum.
Sen meniň dilimiň senasy, dostum,
Säher çyglarynda saýgarmarsyň sen
Ýaşa dönüp daman sedamy, dostum.
Kalbymyñ senasy (Goşgular we poemalar)
Nobatguly REJEBOWSen bagtyýar ýaşa,
gam-gussa batma,
Ylaýym, duşma-da bela-betere.
Eger bagtyň ýatsa...
Bir zaman daşa
Öwrüp zyňan ýüregime büdüre!
ÝADYGÄRLIK
Gelinlik—ýigidiň ýadygärligi,
Ol ýigde men diýen ýaşynda gurlan,
Ol ýigde berlen,
Onuň iň mukaddes ýadygärligi.—
Ölensoňam ýaşadýar ol ärini!..
Otyr ak geýimde guw ýaly gelin,
Ýadygärlige ol meňzeşem asyl.
Gelin ýigde,
Ýigit gelne ýaraşýar.
Bagtly ýigit, tagapyl et bir salym—
Saňa ýadygärlik açmak garaşýar...
Kalbymyñ senasy (Goşgular we poemalar)
Nobatguly REJEBOW«DARAÝY DONLY»
Ö. Nobadowa we A. Ýagmyrowa
Edara.
Radio. Iş petde-petde.
Ýaňlanýar efirde «Daraýy donly».
Meni owsunyna dolady ol saz,
Şol saz gursagyma püre-pür doldy.
Köwsarlap, köwsarlap ýaňlanýar owaz,
Tüweleý deý meniň başymy aýlap.
Bu ne gudrat: meniň ýitiren bagtym,
Duşmadyk ykbalym gelýär golaýlap.
Gelýär seýkin basyp daraýy donlym,
Öz-özi ýylgyryp eljiräp gelýär.
Suwly bedresine gaçan gök asman
Ýüregimi gozgap, endiräp gelýär.
Ýylgyrýan.
Ýylgyrýar. Humarly gözler
Gülümsiräp pynhan-pynhan garaýar.
Ençe gün ýadymda bişiren sözlem
Dodagymda garpyz kimin ereýär.
Kalbymyñ senasy (Goşgular we poemalar)
Nobatguly REJEBOWSaz soňlanýar.
Dem alýaryn uludan.
Edara... Radio...
Derdiňe urna—
Eliňdäki sönen çilimiň otlap,
Indi bolsa on ýaş garra otur-da!
* * *
Ýene gujagyny gerdi penjiräň
Hem elleriň...
Görüp galdym çalaja.
Ýap-ýaňydy ýaz ýeli deý eljiräp,
Del gözlerden dulanypdyk agaja,
Del gözlerden bagtymyzy ýaşyryp,
Penje-penje ak gül bolan almany
Ýyldyzly asman deý üste ýapynyp...
Gülüşerdik,
gürleşerdik pyşyrdap
Hem sorardym säher kimin lebleriň
Eý, sen meniň çeşme kimin inçe bil,
Çeşme deý towlanyp duran dilberim
Çilim çekjek bordum,
mynjyradardyň,
Posadan soň çilmiň mazasyn goýaý.
Gara saçlaryňda gizlärdim ýüzüm,
Ak buluda ýüzün süpürerdi Aý.
Ýap-ýaňydy...
Ahu gözli jereni
Kalbymyñ senasy (Goşgular we poemalar)
Nobatguly REJEBOWYkbal aýra saldy raýymy ýykyp.
Posalardan,
ýaşlygymdan soň meni
Hezil edýär dünýä çilim deý çekip.
Ýylgyrýaryn: şol ajaýyp günlerem
Tas ýadymdan çykyp giden ekeni
Gursagymda dert alada baslyga.
Goşgy okamda sowgat berlen çemeni
Oklaýaryn şol almanyň astyna.
...Ýene gujagyny gerdi penjiräň,
Ýele gujagyny gerdi penjiräň...
* * *
Gyzgyn Garabilde dünýä geldim men
Hatda eşitmändim deňziň adyny.
Ykbal, neneň ýerleşdirip bildiň sen
Meň kalbyma deňziň harasadyny?!
Aýlandym dünýäniň ulus-illerin
Hem gygyrdym: «Kimse çeker bi derdi!»
Meniň gujagymda sähraly gelin,
Gursagymda owsun atýar suwpersi...
Kalbymyñ senasy (Goşgular we poemalar)
Nobatguly REJEBOWHUMARALA
Hany seniň humar ala gözleriň,
Hany beýnä uran posanyň dady?
ÝA men tersa,
Ýa-da tersimden gelip
Aýnaň arkasyny süpüren ýaly,
Ýyllar,
sensiz ýylar bozupdyr ýady.
Bozupdyr hyýaly,
Bozupdyr düýşüm,
Neneň aglamarsyň agysyn düýnüň,
Neneň, serwim, labyryny atmaz gam!?
Seni düýşde görüp (bagtyň çüwende)
Hem onuň düýşdügne ynanyp ýatsaň!..
Kalbymyñ senasy (Goşgular we poemalar)
Nobatguly REJEBOWGELDIŇ...
Gelmelidiň...
Ýöne esasam ýokdy
Seniň geljegiňe baglamaga bil,
Diňe saňa hem söýgime ynanjym
Sen gelersiň diýip geçýärdi kepil.
Ýogsa birdi ikimiziň ýolumyz,
Söýgimiz—
ýa iki tendäki bir jan.
Hatda göwrämizem birleşip bilse,
Galmazdy gursakda bir jinnek arman.
Emma seni haýsy ýyldyz aldady?
Ýalňyşansyň öýdüp gitdiň terse sen.
«Men azaşan bolmaýyn» diýp garandym,
Garaşdym kellämiň düzelerne çen.
Men seni agtardym ulusdan-ilden,
Geljekden,
Geçmişiň çygryna ätläp.
Ýitig gözlenende ot ýakylşy deý,
Men seni idedim jigerim otlap...
Gelmelidiň...
Geldiň bir gün gapymdan,
Sen ýere bakýarsyň,
Men saňa baka.
Žaňly sagat ümsümligi gaýçylap,
Kalbymyñ senasy (Goşgular we poemalar)
Nobatguly REJEBOWBiziň ikimize gyýýardy nika...
SENI SÖÝDÜM...
Seni söýdüm,
Söýgiň ähli jadysyn
Nazaryma jemläp kalbyňa çümdüm.
Sen bolsa, gül ýüzüm, söýgiň manysyn,
Hem bahasyn—mendir öýdüp düşündiň!
Söýgi senden aryn alypdyr her hal,
Gam çekýäň,
ökünýäň,
ynanýaň, ine:
Sen söýgüden jyda düşüp menden däl,
Hut özüňden jyda düşendigiňe...
Kalbymyñ senasy (Goşgular we poemalar)
Nobatguly REJEBOWMENIŇ ÝÜREGIM
Meniň döşümdäki ýürek däl, serwim,
Ýok, ol şygryýetiň şänigi eken.
Bakylygyň meniň gursagma eken
Gämigi eken.
Ony seniň söýgiň bilen oýaryp,
Suwardym gözümden akan ýaşa men.
Doýurdym men ony şatlygym bilen
Hem seniň al ýaňak ýaşlygyň bilen.
Iýdirdim men oňa çeken külpetim,
Gökden toýnuk gurup öten durnalaň
Ýelginine onuň ýüzün ýelpedim,
Meň ýüregim—şygryýetiň tohumy
Hem seniň ýaz ýaly yşgyň salnan gap.
Maňzy şine urup dömen şänik deý,
Gabyk deý
ol indi galypdyr boşap...
Kalbymyñ senasy (Goşgular we poemalar)
Nobatguly REJEBOWAWARA
Seniň salamyňy getirmez ýeller,
Alajym az aramyzy sazlara.
Derdimi diňlemez doň ýürek dilber,
Gamgyn gözde ýaş galmady aglara,
Awara men, men awara, awara.
Zar-zar aglaýynmy Mejnun deýin men,
Ganyp aýralygyň ajy meýinden.
Yşk odumyz zeý alsynmy teýinden,
Indi meniň jigerim ýok daglara,
Awara men, men awara, awara.
«Sen, sen» diýip,
men awara, awara.
Töhmet-ýalan seniň seriň aýlarmy,
Il içre diliňi gysga eýlärmi,
Ýeri aşyk özge gözel saýlarmy,
Ýürek «sen, sen» diýip galsa azara,
Awara men,
men awara, awara.
Dillenmeseň aşyk göwnüm gyýar sen,
Dillenmeseň perwana deý köýer men,
Gel, ýürekden aýdymlarym oýar sen,
Serwim, seniň gyz göwnüňi awlara,
«Sen, sen» diýip men awara, awara.
Kalbymyñ senasy (Goşgular we poemalar)
Nobatguly REJEBOWGALPYLDY
Gör, näçe ýyl ýolukmandym men saňa,
Bozlap galan ýürek bolupdy düňle.
Söýgim gussa bolup çykýar kalbymdan
Solgun ýatlamasyn galdyryp köňle.
Şeýle bir göresim gelerdi seni
Hem gorkardym saňa sataşarymdan.
Gorkardym men seýiklenen bagtymyň
Söýgimiň ýaňadan çat açaryndan.
Gör, näçe ýyl ýolukmandym,
ýene şol,
Şol gorkunç duşuşyk miýesser etdi.
Men merdem boljakdym äwmezlik bilen,
Arman, bütin göwräm galpyldap gitdi,
Şol galpyldy galan eken köňlümde,
Galan eken öňküsi deý ýoýulman.
Güýzüň eňňeresne çöp-de-çalamda
Çal garpyzyň galyşy deý duýulman.
Kalbymyñ senasy (Goşgular we poemalar)
Nobatguly REJEBOWÇAGBADA
Dünýä suw-sil,
bulut kemsiz ýaýylýar.
Çabga nagma çalýar erkinden jyda.
Köle-kölçelere düşüp ýarylýan
Damjalar meňzeýär göwherden jyga.
Şady-horram bolup guýýardy çabga,
Püre-pürläp köne ýoda-ýollary.
Ýere şowhun bolup inen her damja
Göge howa posasyny ýollady...
Kalbymyñ senasy (Goşgular we poemalar)
Nobatguly REJEBOWELÝAGLYK
Bu ýaglyk dideleň röwşen nurumy,
Gyz göwnüniň didarymy bu ýaglyk?
Gudrat bilen, ýar, ýaglyga döndümi
Joşgun dilimizi bagladan ýaşlyk?
ÝA bu söýgiň göze görnen ruhumy,
Akdyran ýaşymy nerkes gözleriň?
Şu ýaglyk,
şu ýaglyk,
şu ýaglyk dälmi
Ejap edip aýtman giden sözleriň?
Keşdeleri yşkyň pynhan dilinde
Ýürekden ýürege ýazylan hatmy?
...Ah, men söýgä düşünmändim gelende,
Indi weli ol söýgi däl,
sungatdy.
Kalbymyñ senasy (Goşgular we poemalar)
Nobatguly REJEBOWÝAŞLYGYŇ BOSAGASYNDA
Ýaýdanyp,
tolgunyp durun gapyňda
Kalbym lerzan urýan duýgudan doly
Otagda sen däl-de, gamgyn dilberim
Maňa on ýedi ýaş garaşýan ýaly.
On ýedi, on ýedi gaýdyp gelmedi
Galdyryp kalbymda söýgi hem arman.
Ýöne ýedi ýyldyr seniň gözleriň
Bakdy durdy deşip ýyllary parran.
Ýedi ýyldan parran geçen gözleriň,
Geçer ýyldyrym deý ýedi ýetmişden.
Göwherim, beýle göz, geljegimde ýok,
Ony nädip alaýyn men geçmişden?
...Çytmaga gyssanma galam gaşyňy,
Dem salym seret-de, böwrüňi diňle.
Bir näzijek yza kemençe kimin
Syýhalýan-a däldir gussaly köňle?!
Dar gursakda ýüregim gürs-gürsüldäp,
Kakýar seniň ykbalyňyň işigin.
Sen gözleňden syr-da aýgytsyzlygy
Görkez maňa yşkdan doly ýaşlygym.
Öz-özümi aldap söýýän diýsem-de,
Kalbymyñ senasy (Goşgular we poemalar)
Nobatguly REJEBOWKalbym ýylamady gyzdan-gelinden.
Besdir, otsuz ýerden gözlemän ody
Köz gözläli indi külüň teýinden.
Ine men geçmişiň gapysyn kakýan
Aryp sensiz geçen ýyllaň keşginden.
Ýylgyr serwim, ol hesretli ýedi ýyl
Gussaň bilen gaýyp bolsun keşbiňden.
NÄLER
Özüňi käte bir undup bolsady
Kimdigiňi düýpden çykaryp ýatdan.
Güleňde kalbyňy çöwrüp gülsediň
Gark bolsa gözleriň owasy ýaşdan.
Heserli nazara uçran juwan deý
Ähli zady undup togtasa kelläň,
Bagtly bolsaň bu dünýäde bir pursat
Hatda bagtlydygyň özüňem bilmän...
Biz nähili beýik bolýas,
mukama
Meýmiräp özümiz undan pillämiz,
Ýöne ýürege erk berýärmi näme
Halys depämize çykan kellämiz!
Kalbymyñ senasy (Goşgular we poemalar)
Nobatguly REJEBOWBiz neneň adyl hem arassa bolýas,
Beýniň däl, ýüregiň emrine berlip,
Gözümizi süzüp çägäň üstünde
Güzerlerde ýatan çagymyz serlip.
Ýok, paýhasdan nadyl däl men aslynda,
Akylyna sarpa goýýan ynsanyň.
Ýöne ol özüniň derejesinden
Belende galdyryp bilmez ynsabyň.
Ýürek bolsa seniň başgy päkligiň,
Günäsiz, etmişsiz neresse çaga.
Ýürek—seniň ýalňyz mümkinçiligiň,
Iň asyl çagyňa gaýdyp barmaga...
DERT
Meniň ähli derdim söýgi däl ahyr,
Bar meňem dünýäde ýüzlerçe derdim,
Emma yşgyň bir möwsümi üçin men,
Bütin ömrüm goşgy ýazyp giderdim.
Yşgyň dünýäsinde ýitip gitsem-de,
Pidagärim—söýgim eziz maňa has,
Çünki ähli betbagtlykdan özümi
Diňe söýgim bilen eýledim halas...
Kalbymyñ senasy (Goşgular we poemalar)
Nobatguly REJEBOWHOŞLAŞYK GOŞGUSY
Hoş gal,
hoş hyýal,
boş hyýal,
hoş gal.
Gaýdyp meniň göwnüm düýş deý aldama.
Men seniň däl,
men söýginiň alnynda
Bütin durkum bilen bataýyn gama.
Söýginiň sönenin satdy gözleriň,
Hoşlaş, ýalbarmaýyn ýansa-da jiger.
Durmuş Nobatguly däldir ezizim,
Durmuş irde-giçde göwnüňe deger.
Bagtly bolsaň,
söýülseň sen,
söýseň sen,
Maňa orun bolmaz seniň ýadyňda,
Bagtsyz bolsaň (gorkýan) görünerin men
Seniň damja-damja damýan ýaşyňda...
Kalbymyñ senasy (Goşgular we poemalar)
Nobatguly REJEBOW* * *
Ykbal bizi gowşurdy bir-birege,
Bagtdan ýaňa günler melul bolupdy.
Bagtdan ýaňa gökde hal atdy säher,
Şol bagtdan pürepür günler nirede?
Jogap ber!
Sen ýazyk hökmünde gargadyň maňa:
Men jogap hökmünde jabjyndym saňa.
Başymyz hem yşgymyzy bölüşip
Sen-ä sola gitdiň,
Men bolsa saga.
Şol bagtdan dänjirän günler nirede?
Ynha ýene duşduk, çekdik elemi.
Diňe meniňki däl,
seniňem ýoluň
Seni betbagtlyga elten ekeni.
Kalbymyñ senasy (Goşgular we poemalar)
Nobatguly REJEBOWÝAN!
Görmesem-de seni hesrete rowa,
Ýan, ezizim, ýan!
Alawlamak yşkyň derdine dowa,
Alawlamak diňe söýgiňe güwä
Ýan, ezizim, ýan!
Ýaňy meni undup meýmirän pilläň
Düýşde bagtly bolup, syçyrap oýan.
Aşyga söýginiň lezzetem bagtdyr,
Aşyga söýginiň ezýetem bagtdyr,
Men aşyk görmedim ejirden doýan,
Ýan, ezizim, ýan!
Gözýaşa ýuwulsyn owadan owaň,
Alnyňda döresin müňde bir sowal,
Söýgi otda-suwda eýlesin dowam,
Ýan, ezizim, ýan!
Eşidýämiň, ýagyş ýagýar daşarda,
Meniň penjäm bilezikli goşarda,
Özüň bilmän ýeke gezek pyşyrda,
Sen meniň hudaýym,
pyşyrdyň dogam,
Ýan, ezizim, ýan!
Kalbymyñ senasy (Goşgular we poemalar)
Nobatguly REJEBOWSAÝRY BAR
Dag başynyň dumany,
Dar kalbymda gaýgy bar.
Ýitirdim nowjuwany,
Agynyň ne haýry bar.
Ýürege ne düwdi—gitdi,
Ýüzüni sowdy gitdi.
Dünýäniň zowky gitdi,
Bizi saýdy ýa saýry ýar.
Deňze öwrüldi dide,
Derde öwrüldi gije,
Bu neneň elhenç bije,
Ne bir derdiň haýry bar,
Ne dermanyň haýry bar,
Meň ýanymda saýry bar...
Kalbymyñ senasy (Goşgular we poemalar)
Nobatguly REJEBOWHIJRAN
Gujagymda elwan daň kibi çabrap,
Gursagymda ýalbyraýaň ýaň kibi.
Men söýenem bolsam bagrymy daglap,
Beýle eziz görmändirin hiç kimi.
Sen gidersiň,
galaryn men ezýetde,
Ýyllar geçer, aýlar-günler aýlanyp,
Söýgem, gaýgam bolar ýene, elbetde,
Emma gaýdyp bolmaz beýle aýralyk.
Kalbymyñ senasy (Goşgular we poemalar)
Nobatguly REJEBOWYŞKYŇ YZY
Söýgi ok deý girip gitdi döşüme,
Awusyn gyzgynma duýmandyryn men.
Ol menden gelşi deý geçip gidipdir,
Dem salymda öwrüp meni jesede...
Nirde söýgim?
Ah çekdim men oturyp.
Söýgiň giren ýeri bildirmese-de,
Gidipdir ol çykan ýerin opuryp...
* * *
Sen bagtymdyň, senden geçip gitdim men,
Seretmändim ýaşly gözleň bakanda.
Sen bagtymdyň, ýöne meniň göwnüme
Has uly bagt bar ýalydy jahanda.
Emma duşman gözleriň deý gözlere,
Duşman seniň yşkyň ýaly yşka men,
Bilmän hižre-aýralyga döz gele,
Bildim galanymy gara gyşda men.
Ýok!
Sowuk gözleriňe garap bilemok.
Ýa-da yşkyň bir mahallar ýandymy?!
Ne beýle şor,
ne beýle şor ykbalym,
Ýa-da oňa gözden ýaşyň damdymy?!
Kalbymyñ senasy (Goşgular we poemalar)
Nobatguly REJEBOW* * *
Kümüş ýaly derýa ýaýylyp ýatyr,
Gaýalar dur çykarman dem-düýdüni.
Ak bulutly mawy asman derýada
Synlaýar öz imi-sala düýşüni.
Süýkenmäge meýil etmeýän seleň
Hem derýa düýbüne özün taşlan Aý
Owadan hem ýöntem gussasy bilen
Kalba ýetmän kalbyň gyýýa, eý, Hudaý!
Men özümi ýat duýýaryn düýbünden,
Ynha gelen ýerim göwün ýüwürde.
Ykbal siltäp aýňaldym men düýşümden
Meni söýen dünýäň çöwre ýüzünde.
Gaýalaryň ymyzganan kölgesem
Hem derýadan çykan tolkunly çaýlym.
Şor ysly ýylgynlaň büren köwlerem—
Ählisi,
ählisi,
ählisi žansyz!
Ne biperwaý, ne-de pikire çümýän,
Ne bir görnüş nazarymy egleýär.
Diňe asmanda Aý başga bir dünýäň
Tylla tüýnügi dek maýyl eýleýär.
Kalbymyñ senasy (Goşgular we poemalar)
Nobatguly REJEBOWGaýalaryň kölegesi tisginer,
Bulutlaň leňňeri köşeşinçä tä.
Tylla Aýdan edil tylla balyk deý
Men geçer giderin başga bir dünýä.
M.Ýu. LERMONTOWDAN BÄŞ KELEME
ANJAÝYN JENANA
Ikiýüzli, goý, ýigrenip esetsin
Seniň, meniň bi bikanun nikama.
Mähelläniň ters pikriçe, edebiň
Ýitenem eken-dä, ýitende näme!
Herhal, dünýäň butlarnyň öňünde
Dyzymy epmedim, etmedim sežde.
Sen ýaly men olarda şu ömrümde
Ne söýgä duş geldim, ne-de ýigrenje.
Häsin berip danaň, akly gowzuň-da
Diňe öz ýüregim üçin ýaşaýan.
Sen ýaly pyrlanyp şatlyk-şowhunda
Men hiç kimi hökmürowan saýmaýan.
Döwranyn bimatlap sürýän pelegiň,
Bagt üçin-ä ker men, hesret üçin lal.
Elin gysýan keýpine çem geleniň,
Ýigrensem-de, elin gysýaryn her hal.
Şatlyk bilen lagnatlary bogarys,
Bizi aýra salmaz myjabat asyl.
Başardygmyzça biz bagtly bolarys,
Aý, olaram isleýşiçe ýaşasyn!
Kalbymyñ senasy (Goşgular we poemalar)
Nobatguly REJEBOWK...
Eýjejik hem herhil günä çemeje,
Söýüp ýörmelije, eziz juda sen!
Bagt berip biljek sen ýarym pelege,
Ýöne özüň şol bagtdan jydasyň:
Goşa döwran süren ýokdur täleýde,
Görüpmidiň çasly çaýy sen heý-de?
Bark ursa-da ýakasynda ýaz pasly,
Çuňdur, tümdür, örän sowukdyr asty!
* * *
Ýok! Ýok! Baýron däl men,
men bir älemde
Häli nämälim bir, ilden jyda bir
Şoň ýaly süteme uçran mysapyr,
Ýöne diňe rus kalby bar mende.
Ir başladym, irem eýlärin tamam,
Biraz işi amal eder aklym-da.
Ýatyr gursagymda jäç bolan tamam
Batan gämiler deý deňziň astynda
Kim syryny açar gamaşyk deňziň?
Kim jemendä ýetir meniň pikirlem?
Kim bölüşip biler garjaşyk derdim?
ÝA men hudaý, ýa-da hiç kimdirin men!
Kalbymyñ senasy (Goşgular we poemalar)
Nobatguly REJEBOWA.O. SMIRNOWA
Gür beresim gelýär giden pilläňiz,
Duşsam owazyňyz eşdesim gelýär:
Emma siz birehim nazar salýaňyz,
Aljyrap dymýaryn, kalbym elenýär.
Nätjek?.. Başarmady emelsiz zyban
Kakmagy ýüregiň näzik taryny.
Bolmadyk bolsady şeýle perişan,
Gülkünç bordy bu zatlaryň barysy...
DURMUŞ PYÝALASY

Durmuş badasnyň şerbetin
Içýäs gözümiz daňdyryp.
Tylla çaýylan erňegin
Ýuwýas ýaşymyz damdyryp:

Emma ölümiň öň ýanda
Sargysy gaçýar dideleň.
Bizi aldan mekru-al-da,
Ýitip gidýär sargy bilen.

Boşdugyny pyýalanyň
Görüp şonda batýas gaýga,
Ondaky meý—hyýalatyň,
Kalbymyñ senasy (Goşgular we poemalar)
Nobatguly REJEBOWÝöne olam—galýar gaýra!
GAMLANMA
Gamlanma, sen,
nemlenmesin dideleň
Hem soldurma ol hal atan terligi.
Kim betbagt ol saňa özün ideden,
Saňa goýup yşkyň elhenç derdini!?
Gama batmak—ýitirmekdir ömürden,
Sylsana ýaşyny kirpikmen owaň.
Yşkyň ýatlamasy bilen aşyklar
Söýgisin ýedi ýyl edermiş dowam.
Sen merdem bol,
merdem bol sen,
diňe şol
Söýgüde maksada ýetilýän ýoldur.
Söýen bolsa, gaýdyp geler iru-giç,
Bolmasa ýatlanňa degýänem däldir.
Kalbymyñ senasy (Goşgular we poemalar)
Nobatguly REJEBOW* * *
«Söýýän» diýme, «köýýän» diýme söýýänňe
Zyýany ýok, başarmasaň yrmagy.
Söýgi mätäç däldir kasama, anda,
Söýgi halamaýar ynandyrmagy.
Seniň gözleriňde ýyldyrym bolsun,
Hakyt söýýäniňe geçmäge güwä.
Ol sende özüniň derdini görsün
Hem-de sende görsün derdine dowa.
Söýgä derkar däldir tarypyň, waspyň,
Söýgä derkar däldir kasamyň, andyň,
Yşkyň seniň ýerňe ynandyr yşky,
Diňe lowlap ýangyn,
Alowlap ýangyn!
Kalbymyñ senasy (Goşgular we poemalar)
Nobatguly REJEBOWDÜÝE ÇAL
ÝA süzüp aldymy aby-köwserden?!
Wah, bilmedim, bilmedim men doýa, çal.
ÝA jady gardymy ala gözlerden,
Ejap bilen garap gyýa gyýa, çal?!
Wah, düýe çal! Düýe çal!
Eýläp al-asmanda saýran guş meni,
Saýlap söýgi bijesine baş meni,
ÝA çal diýip içirdimi yşgyny,
Öwrüp seni şol hyýaly meýe, çal?!
Wah, düýe çal! Düýe çal!
Heser deý tütedip gaňşyrowgymy,
Kalbyma ot saldy her bir ýuwdumy.
A gyz, dogrudanam, bagtym çüwdümi?
Ýaraýadyr hernä biziň toýa çal,
Wah, düýe çal, düýe çal!
UTANJAŇ GYZ
Ýene penjireden ýollara garap,
Sahu-jemalyna berýär ol timar.
Gol degmedik gül göwsüniň üstünde
Tolkunjyrap ýatyr bir jübüt şamar.
Owadan gyz ýanýar bir derde uçrap—
Wah, bir ýandan söýgi,
Kalbymyñ senasy (Goşgular we poemalar)
Nobatguly REJEBOWBir ýandan ejap.
Ne içeri sygýar, ne bir daşary
Garaşmakdan gyz takaty pürepür.
«Heý, gelmezmiň hiç bolmanda güne bir?»
Gyzy basmarlaýar yzaly güzap,
Wah, bir ýandan söýgi,
Bir ýandan ejap.
Aýdyma hiňlense ejesi duýjak,
Hiňlenmese gyzyň aglasy gelýär.
Nädip gyz halyňa ilki söz diýjek?
Uýalýar gyz, öz-özünden uýalýar
Hem barýar tutaşýan heserden eräp,
Wah, bir ýandan söýgi,
Bir ýandan ejap.
Yşkyň derýasynda gulaçlap ýüzýär,
Tolkunlara siňýär pynhan aýdymlar.
Aram-aram neşter kirpigni ezýär,
Geňlemäň siz bu gözeli, adamlar,
Iýip gelýär gyzyň ýüregin myjap.
Wah, bir ýandan söýgi,
Bir ýandan ejap.
Kalbymyñ senasy (Goşgular we poemalar)
Nobatguly REJEBOWWAGT
Wagt, seni gördüm-de tisginip gitdim,
Derläp çykan ýaly çigrek şemala:
Sen ýerläp barýardyň ap-ak buludyň
Sessiz-üýnsüz kölgesi deý hamana.
Soň gitmediň gözlerimiň öňünden.
Ýagyş bolup ýagdyň.
Gar bolup ýagdyň.
Üzülip-üzülip gitdiň ömrümden,
Ylla tylla ýapragy deý daragtyň.
Goňras kibir baglan gaýaň gerşinde
Kesmek däl-de, seniň jesediň ýatyr.
Sen ýel kibi öwsüp-öwsüp gelşiňe,
Bihuda ölmüňden edýäň howatyr.
Wagt, maňa duşduň sen, çaýkandy dünýäm,
Kalbym asman ýaly lerzana gelip.
Sen duşduň,
düýn meni ahmyrda goýan
Gyzyň gujagynda bäbejik bolup...
Kalbymyñ senasy (Goşgular we poemalar)
Nobatguly REJEBOWBALERINA
Ýaňlanýar duýgudan lummurdan mukam,
Syrylýar zalyň däl,
Duýgyň perdesi.
Syrylýar perdesi şahyr düýşüniň
Ine, saňa hüýr-perili erteki.
Sen hyýaldan çykan suw perisi deý,
Daraklygňa galyp,
Galkyp ýeňilden,
Depesinden garap gelýäň zeminiň,
Depesinden ýöräp gelýäň köňülleň.
Tolkundyryp ganat ýaly gollaryň,
Tolgundyryp halys hyýalbent göwnüm.
Men sahnada seni däl-de,
gülleriň,
Arasynda ýaýnan aýdymy gördüm.
Ýene çalyp gitdi meni bir heser,
Ýene jeýhun hyýallara gowuşdym.
Balerina!
ÝA sen göze görnüşimi aýdymyň?
Göze görnüşimi ýa-da sen yşgyň?
Kalbymyñ senasy (Goşgular we poemalar)
Nobatguly REJEBOWDILBER
Gör, näçe ýyl sensiz geçipdir dilber,
Gör, näçe daşlaşdym seniň yşgyňdan?
Seni juwan gyzlaň keşbinden idäp,
Idäp ahu-gözli gyzlaň çeşminden.
Ýöne hiç zat çalşyrgysyz däl eken.
Görseň, iňe, gözleriňe söweýin!
Bir zyba gyz otly söýgi bilen däl,
Mähri bilen tutdy seniň öweziň.
Bar eken bagtyňam ýerin tutýan zat,
Bozlap aýra düşen bagtymyň ornun,
Tutdy akja gundagynda jägildäp,
Däbşenekläp ýatan ilkinji oglum.
Belkem, yrgadyryn,
durnuksyzdyryn
Ýa-da uýgunlaşyp ýürek zaryma,
Özümi ýitirip gam-gussa bilen,
Dönüp gidendirin başga birine.
Belkem, mejnun bolup söýen däldirin,
Ýaşlygyň alydyr kalbymdaky ot.
Sensiz ýaşap bilmän ýören hallarym,
Göz öňüne getiribem bilemok.
Kalbymyñ senasy (Goşgular we poemalar)
Nobatguly REJEBOWGör, näçe ýyl sensiz geçipdir dilber,
Galan ömrüme-de şu günüm bolýar.
Ýöne
käte seni bagryma basyp,
Şeýlebir, şeýlebir aglasym gelýär.
GARAŞDYM
Garaşdym, kän garaşdym,
Dowul gaplady kalby.
Garly gijä syr açdym,
Gijäň bagry garaldy,
Gijäň bagty garaldy,
Didäň ýaşy garaldy,
Saňa göz degmez ýaly—
Men bir goýlan garantgy.
Serwim, gara bermediň,
Penjiräň deý derledim,
Yşramady dereçäň.
Ölçeýän deý gelmediň
Meň ýanymda derejäň,
Bilmedim men ne rejäň,
Busulyp dört diwara?
A men munda huw diýip
Ýola taýyn diwana.
Aýt, nämeden kinäň bar,
Aýt, nämeden öýkäň bar?
Heý, gar-gaýa dözermi
Öz ýaryny söýýän ýar?
Kalbymyñ senasy (Goşgular we poemalar)
Nobatguly REJEBOWDidämde ýaş bar menin,
Gijämde ýas bar meniň
Gelmeseň ölerin men,
Ölem—görsem geleniň.
ZENANLARA
Men size akylsyz diýmen asyl-ha:
Onda näme beýle gymmatka göwher,
Onda näme beýle gymmatka tylla?
Sizi söýüp özüm bazara saldym:
Näme diýip beýle arzanka göwher,
Näme diýip beýle arzanka altyn?
* * *
Sen meni gabanma,
Sebäbi belli:
Sen deý zyba gyzy tapyp bilmedim,
Men saňa çenli.
Sen meni gabanma,
A sen akylla-a!
Sen ýaly asylly gelni söýmesem,
Gowy şahyr bolmazdym men asyl-ha!
Kalbymyñ senasy (Goşgular we poemalar)
Nobatguly REJEBOWSen meni gabanma,
Sebäbi belli:
Gaýdyp tapyp bilmen bu dünýeden men
Sen ýaly gelni.
Sen meni gabanma,
Galma-da derde:
Elbetde, men senden kemi söýmerin,
A zeminde peri-de ýok, peýker-de.
Sen meni gabanma,
sandan galamda,
Gar ýaly kepenim ezip ýaşyňa,
Gabanma-da, ugrat meni, ezizim,
Jennetdäki hüýr gyzlaryň ýanyna...
BILMERSIŇ!
Barybir, sen meni söýmän bilmersiň,
Ýaz ýaly ýazylar kinedir-öýkäň.
Köşeşer gyz göwnüň,
Düşüşer göwnüň,
Hem maňa ýene-de düşüner göwnüň,
Bilmersiň,
sen meni bilmersiň söýmän!
Sen nämäniň aryn alýarsyň menden,
Zerurlygy näme meni örtemäň!?
ÝA ýalbaryp başym egeýinmi men,
Bagrym ezeýinmi?
Kalbymyñ senasy (Goşgular we poemalar)
Nobatguly REJEBOWTaýýar eger sen
Söýýän bolsaň peselende mertebäm!
Meň söýgimden başga etmişim näme!?
Ýaramady saňa yşgyň nämesi?!
Boýnum burup bakaýynmy?
Taýyn men
ÝA delmuryp gama bataýynmy men,
Gussa bolsa yşgyň subutnamasy!
Diýseň, ynjyk bolýar söýende gyzlar,
Gyzlar gyrpa bolýar, uçranda yşga.
Haýyş edýän, dymma!
Näme diýseň diý
Maňa şirin-şeker sözlerden başga!
Sygmasa kalbyňa kinedir-öýkäň,
Gygyryp bilersiň söýemok diýip.
Ýöne sen bilmersiň,
söýmän bilmersiň,
Çünki bir bakyşda köýdürip-köýüp,
Bir bakyşda şahyr eden dilbersiň!
GÖZLERIŇ BILE
Haýyr, küşdem depme meniň bile sen,
Gar ýaly ereme hesere-meýle,
Diňe pynhan syrly küşdepdiňe sen
Kalbymyñ senasy (Goşgular we poemalar)
Nobatguly REJEBOWMeniň ýüregimi nyşana eýle!
Hem gülüp geç joraň bilen deňimden,
Goşgymam ýak ýüregime ot berip,
Ýöne öňkiň ýaly hatymy elten
Jigimi garşyla şokolad berip.
Serwim, saňa lak atmaýyn kilçerip,
Diňe syrym ýaýaýyn men üm bile.
Sen şo pursat bir ajaýyp ýylgyryp,
Jogabyny gaýtar gözleriň bile...
TUTAŞDYRLYK
Men goşgy ýazmaryn şu günden şeýläk,
Eňräbem ýörmesin ýüregim zar-zar,
Bilmese bir gyzyň başyny aýlap,Ol goşgy,
ol talant
nämäme derkar!
Bu gün hatda göwnüm geçdi özümden,
Saçlaryny ütýän bu gara kelläň,
Ýogsa aýtjak sözüm ýat tutup gidip,
Gaýdardymmy näme diýjegim bilmän!
Bu gün hatda söýgüdenem dilgir men,
Onuň bar gudratyn,
Güýjün ret edip.
Ýogsa meni ýakyp-ýandyran söýgi
Kalbymyñ senasy (Goşgular we poemalar)
Nobatguly REJEBOWHeý, bilmezmi seni biraz eredip!?
Ýandyrdyň sen meniň nije şygrymy,
Ýandyrdyň sen nije goşgy-gazalym!
Gör, ýene-de dilýär meniň bagrymy
Şonça oda ýylamadyk nazaryň!
Ýok!
Men goşgy ýazaryn şu günden şeýläk,
Maýyl bolup elwan gül deý keşbiňe,
Iru-giç iň gowy şygrymy saýlap,
Tutaşdyrlyk ederin seň yşgyňa...
UGRATMAK
Rugsat ediň, ugradaýyn men sizi,
Howlyňyza çenli,
Öýňüze çenli.
Bu ýol siziň öýňüze däl,
ol biziň
Pynhan syrlarmyza barýana çemli.
Ugradaýyn bir ajaýyp aýdyma,
Ugradaýyn erteki deý äleme,
Näme siz uýalyp ejap edýäňiz,
Öz bagtyňa gitmek aýypmy näme!?
Kalbymyñ senasy (Goşgular we poemalar)
Nobatguly REJEBOWDidämiň diýenin dile diýdire,
Duýdyra tapmadym ebeteýin hiç,
Rugsat ediň, ugradaýyn men sizi
Aýdyp bilmän ýören sözlerme deňiç...
GARAŞÝAN
Kümüşsow igdeler bürendi güle,
Şokolad ysyndan gandy ýürekler.
Seniň geleriňe dabara bile
Fontan ýaly çüwdürlip dur derekler.
Gyzgalaňly,
gozgalaňly garaşmak
Bireýýäm suw etdi sabyr-takady.
Çybynlaram dünýäň ähli giňligin,
Hem il-günüň peşehana gabady.
Diňe aşyklara galdy bu gije,
Aşyklara galdy gije, gül ýüzüm.
Seret, asmany däl,
aşyk ýüregmi
Çyzyp otlap gitdi süýnen ýyldyzym.
Seniň daban sesiňdir diýp aldanýar
Öz-özüniň gürsüldisne ýüregim.
Wah, meniň ýanşyma dabara bile
Fontan ýaly çuwdürlip dur deregim...
Kalbymyñ senasy (Goşgular we poemalar)
Nobatguly REJEBOWTOÝNAMA
Gel, pelsepe otaraly toýda biz,
Biraz agyr görünse-de pelsepe,
Otaraly,
berlip meýe-keýpe biz,
Halys ünsden düşmez ýaly kelle-de!
Tutumly toý ýaraşygy döwrümiň,
Toýda durmuş bahar ýaly pajarlar.
Toý diýeniň hiç bolmanda, ömüriň
Bir gününi uzaltmagy başarýar.
Bu durmuşdyr:
çökmän bolmaz kalbyňa
Çaýyň zeňi ýaly kinedir-öýkäň.
Şonda ony ýuwup ýaz deý aýdyma,
Kalbyňyz päkize toýlara çaýkaň.
Goý, pürepür bolsun göwün deý bada,
Guý, sen al şeraby güldür-de, saky.
Baky bolmanmyzda näme dünýäde,
Bize derek dünýä,
Şu dünýä baky!
Uýalyp oturan çatynjalary
Ugradyň otaga,
etmäliň heläk.
Bagtdan ýaňa galpyldaşyp otyrka,
Kalbymyñ senasy (Goşgular we poemalar)
Nobatguly REJEBOWOlara uludan-uly bagt diläp.
Olary toý dabarasnyň üstünden
Ugradyň siz täze açylan gapa.
(Ýaş-ýeleňler arzuwyna ugratsyn,
Gojalar ugratsyn ýaşlygna baka!)
Çek dutaryň taryn Ödenýaz bagşy
Goýber joşgunyňy iki büküş-de,
Basgançak deý perdelerden ylgaşlap
Göwnüň ýetilmedik çuňlugna düş-de,
Entek el degmedik ýürekleň taryn
Gysymlap-gysymlap eňter sen nama.
Bogazyndan mäkäm boglan dutaryň
Bir äpet ýürek deý gelsin zybana.
Şahyr dileg etsin,
diýeni gelsin,
Goý, diýeni gelsin kiçidir-ulyň.
Gysga bolsun çatynjalaň gündizi,
Gijesi uzyn,
Gijesi uzyn...
Kalbymyñ senasy (Goşgular we poemalar)
Nobatguly REJEBOWAÝA!
Gijeler düýşleriň süýjäp başlasa
Gündizine ýüpsüz baglasa aýna,
Buýsançdan balkyldap sereden çagyň
Jemalyň görünse aýna deý Aýda,
Näz bile ýörese topukdan aşak,
Ýalyn ýaly labyrdasa köýnegiň,
Şamar galbaň döşden towussa aşak,
Goşgudan başga zat okap bilmeseň,
Agşamlyk giresiň gelmese öýe,
Bu başlanşy dyňzap gelen ýaşlygyň,
Aýa sen,
ilkinji
baharyň aýa!
Söýmäge gyssanma,
Arzuwyň saňa,
Seň arzuwa meňzeş mahalyň aýa!
Del gözleriň jadylaýjy nazary
Ýyrtmasyn ýüzüňden näzik nikaby,
Ilkinji emelsiz posaňy aýa
Ol—ynsanyň iň mukaddes nikasy!
Ol—söýginiň lebzi,
Yşgyň baş genji,
Soňky posalary tanap bolmaýa
Ikinjimi,
ellinjimi,
ýüzünji!?
Aýa sen ilkinji posaňy aýa,
Kalbymyñ senasy (Goşgular we poemalar)
Nobatguly REJEBOWSoňra nadyl bolmaz ýaly bagtyňdan.
Söýgi ir gelýär-de,
akyl otly deý
Gijä galýar öz gelmeli wagtyndan...
Aýa sen,
ilkinji söýgiňi aýa,
Hemraň gözün goran bilbilgöýe dek.
Ilkinji söýgiňdir
seni ömrüňde
Ýüregiň ýaşlykda galdyryp biljek!
Gijeler düýşleriň süýjäp başlasa,
Girip-çykyp karar tapmasaň gündiz,
Düşnükli düýşüňden başyň aýlanyp,
Öz-özüň ýylgyryp ýörmeseň şindiz
Gyssanma!
Atygsap söýgini küýsän
Kalbyň garaşmagyň dadyndan gandyr.
Ilkinji bakyşyň,
ilkinji posaň
Iň ygtybar,
Iň bagtyýar nikaňdyr!
Kalbymyñ senasy (Goşgular we poemalar)
Nobatguly REJEBOWÝATLAMA!
Ýok, ýatlama,
ýakmasana bagry bir,
Geçenleri ýatlap didäň ýaşlama.
Ökünç bile,
Ötünç bile, barybir,
Gaýdyp barabilmeris biz ýaşlyga.
Geçmişiň kölgesi gül deý keşbiňe
Ýakal kimin düşüp artmasyn müýnüň.
Ras, düýnüň bagtyndan düşdükmi jyda,
Gamynam unutmak derkardyr düýnüň!
Ähli zatda dolansa bor yzyňa,
Hatda dolansa bor köýdürlen yşga.
Emma hiç zat galan däldir ýylnara,
Ahmyrly, lezzetli gussadan başga.
Gaýdyp maňa ysnyşjagam bolma sen,
Ýadyňa-da salma meni düýbünden.
Çykaryn men uwnup-çydap bilmeseň,
Entek gyz päkligin saklan düýşüňden.
Diňe kä tötänden sataşan pilläň
Endam-janyň jümşüldese, elense,
Özüňi ýitirip, nätjegiň bilmän,
Erk tapmasaň lagşap galan bedende
Kalbymyñ senasy (Goşgular we poemalar)
Nobatguly REJEBOWŞol pursat özüňi serwim saý-da sen,
Kynam bolsa, gitgin arany aç-da.
Birdem bagtyýar bol,
köýen söýgüden
Şondan uly bagta bolsa garaşma!..
GUSSA
Söýgi gelip geçip gidipdir eýýäm,
Dildim baglap,
Gamaşdyryp çeşmimi.
Müşk ysyna beýhuş edip bir demde,
Hem aýňaltdy ysgadyp şol müşgüni.
Men söýginiň nämedigin bilmedim,
Bilmedim men hut şol söýgä baş goýup.
Ol gursagmy doldursa-da duýgudan,
Gitdi meniň gujagymy boş goýup.
Söýgi maňa şygyr bolup galmady,
Galmady dilberme ýazan hatymda.
Şondan bäri goşgy ýazýan söýgi diýp,
Ýöne olaň bary söýgi hakynda...
Görübem,
duýubam bolýar söýgini,
Ýöne nämedigin aýdyp bolmaýar.
Çünki söýgi agyz-dilden aýyrman,
Jadylaman,
Kalbymyñ senasy (Goşgular we poemalar)
Nobatguly REJEBOWbeýhuş etmän gelmeýär.
OTUZ ÝAŞ
Ýyllar emaý bile sypady başym,
Eliniň yzynda agardy saçym,
Eliniň gyzgynna depäm lasyrdap
Azaldy saçym.
Meni şahyr eden kemmagal ykbal
Ýumşak daryşmady,
etmedi näzi.
Derledip, derimi çalanda ýyllar
Maňlaýymda galdy barmaklaň yzy.
Şümi ýyllaň zähmedime aklygy,
Şümi bar sowgady bahar-gyşlaryň.
Aýdyň, ýyllar, aslynda siz näm berip
Alýarsyňyz menin ýaşlyk yşnagym!?
Akyl-parasatmy?—
Şahyrlaň baky
Duýgusyndan ejiz gelýändir akly,
Duýgy, diýmek ýaşlyk,
onda şahyrlar
Hemişe ýaşlykda galmaga hakly!
Men indi köýnegmiň jübüsi hatly
Ahu gözli gyza atmarynmy lak?
Maňa kyn günlerde ýürekdeş gyzyň
Gözlegne çykmanmy gözlerim çarhlap?!
Ysgap al ýaňagy, duýmanmy şygryň
Meýmiredip kalpdan syzylyp gelşin.
Ähli zadyň serhedimi otuz ýaş
Hem meniň ýaşlygma nokatmy gelnim?
Kalbymyñ senasy (Goşgular we poemalar)
Nobatguly REJEBOWOtuz ýaşa uýgunlaşyp bolanok,
Otuza özümi görmedim rowa,
Tomsum bilen baharymyň sepgidi:
(Men çydap bilemok)
Çalyşýar howa.
Otuz ýaş!
Şu mahal berseler elin
Razy men kyrk ýaşa,
kyrk bäşe,
ellä.
Otuzda ýaşlykdan aýra düşme kyn,
Emmeden aýrylan bäbek deý ylla!
Ýok, ýyllar ýaşlygym almady,
ony
Çalyşdym men her aýdyma, her bende.
Syrdam boýlaryny, dury roýuny
Gelinleriň çalşyşy deý perzende,
Ýürek!
Ýaşlygyňy şygra öwür sen,
Galanynyň tapylar bir alajy.
Terje hyýar ýaly ýaşyl ömürleň
Barybir, ahyry gutarýar ajy...
Kalbymyñ senasy (Goşgular we poemalar)
Nobatguly REJEBOWASMAN MENIŇ SAÝAWANYM
Gar ýagýar,
agarýar dünýäniň reňki,
Asman saýawanym ygally günler.
Ýagyş-garda maňa busma gerek däl,
Goý, ýagsyn üstüme ap-ak gar güller,
Çünki gar meňki,
Trolleýbus meňki,
awtobus meňki,
Gar geýinen şäher meňki durşuna,
Men gözümiň röwşenini siňdirýän,
Oňa buýsanç bile garap barşyma.
Hol ýykylan çagajygy diňdirýän,
Soň boýna mindirýän,
keýp edýä ýaňky,
Onuň menden sähelçejik beýgelen
Beýikligi meňki
hem keýpi meňki!
Duralgada duran şol gyz meňki däl,
Meňki bolmanda nä ýaňagy meňli
Lak atýaryn,
ol mylaýym ýylgyrýa,
Diýmek, gül ýüzdäki ýylgyryş meňki!
Gar ýagýar,
gyzarýar gözelleň meňzi,
Kalbymyñ senasy (Goşgular we poemalar)
Nobatguly REJEBOWÖzgerýär ak zemin,
Dünýä öňki däl.
Bu gün bu dünýäde ähli zat meňki,
Diňe,
diňe,
diňe özüm meňki däl!..
TÜRKMEN TOÝY
Eger türkmen toý etse
Özi otyr bir çetde,
Ygtyýarly gojalar
Beýemçi bor elbetde.
Halan malyn soýarlar,
Baýrak baryn goýarlar.
«Kemi bolsa, adamlar,
Duýduraýyň» diýerler.
Üýşenmez ýat gelenler,
Ýaşynmaz ýaş gelinler,
Dik durandyr, hyzmata
Gaýymdyr ýaş-ýeleňler.
Gözler gözlere düşer,
Gözler göze düşüner.
Ýürekdäki pynhan syr
Eýýäm goşga goşular
Duýulmaz syr aýdylar,
Kalbymyñ senasy (Goşgular we poemalar)
Nobatguly REJEBOWGoşgy-gazal öýdüler.
Kesir-kesir gyzlaram
Söýenin soň duýdular.
Toý tutular üç güni,
Kalba sygmaz göçgüni.
Ýaryňyz toýa geler
Eý, türkmeniň goçlary!
YŞK
Ýyldyp niçe eýýamy,
ýyldyp niçe heňňamy,
Kül astynda ýatdy ol,
ýatdy pynhan dür ýaly
Ýatdy Ýeriň jany deý,
Ýaşaýyşa many deý,
Söýýän—diýdi, ýaşaýşyň
Ynsyň-jynsyň şasy deý,
lagşap gitdi endamy,
Söýýän—jana getirdi,
jandan jyda dünýäni.
Söýüp oda atyldy,
söýüp dardan asyldy,
Söýüp düşdi törüne
sagana deý zyndanyň.
Söýýän—diýdi,
ýigidiň diline dag basyldy.
Söýýän—diýdi,
gözeliň lebleri lowlap gitdi.
Kalbymyñ senasy (Goşgular we poemalar)
Nobatguly REJEBOWSöýüp olar belentligin göterdiler ynsanyň.
Ýyldyp niçe eýýamy,
ýyldyp niçe heňňamy
Kül astynda ýatdy ol,
ýatdy pynhan göwher deý.
Ol geljege tohumdy,
Ol—Huda, kim çokundy
A kim oňa tokundy
Yşk kime awy berdi,
yşk kime agy berdi,
Kime ölmez-ýitmezligi berdi aby-köwser deý.
GELIN
Gelin, yşkyň bile mežnun eýle sen
Hem ýigidiň melul bagtyny oýar.
Onuň mertebesin göter beýge sen,
Ol şonda başyny aýagňa goýar.
Söýşüň!
Eşret-aýşy ýyllar bozmasyn,
Gül ýaşaýşy diller... Düşünşiň sessiz.
Sen ýigdiň başyna çykjak bolmagyn,
Goý, ol seni depesine täç etsin!
Kalbymyñ senasy (Goşgular we poemalar)
Nobatguly REJEBOWAK GIJE
Ak gije,
Gök säher,
Dünýä asuda.
Ýapraklaň üstünde köreýär çyglar,
Çyg kimin iýmişler üfleseň ýanjak,
Gymyldasaň sähel,
Ýöreseň sähel
Çal ümsümlik ukusyndan oýanjak
Sessiz akyp ýatyr «Ýylanjyk» çaýy,
Emaý bilen ýuwýar gijäni säher.
ÝA suwda eräpdir gižäniň Aýy,
ÝA şol dury säher eräpdir suwda.
Ukuly berýoza ukuly gyz deý
Meni görüp birden tisginip gidýär.
Ýadyrgaýar,
Gorkýar,
Hem gözeilginç
Owadanlygyndan howatyr edýär.
Daşlar ýyldyraşýar çaýyň düýbünde
Hem berýozaň ýapragy deý balyklar.
Durun men, del nazar düşmedik ýere,
Ýaşyl tokaýlara haýran galyplar.
Akar çaýa suwa düşüp
säheriň
Elwan öwşünine öwrülen suwdan
Içip,
gana içip, şahyr kalbyňy
Kalbymyñ senasy (Goşgular we poemalar)
Nobatguly REJEBOWTaýganyň ter,
tämiz säherne ýuwsaň...
Ýöne syrdam senuberler,
arçalar
Galpyldaýar duýman meniň meýlimi.
...Birhili utanýaň geýimlidigňe
Hem utanýaň çykarmaga geýmiňi.
ÇOLUGYŇ SÖÝGÜSI
Bir ýylmy, ýarymmy,
Ýolbarsy bile
Bakdy ol kolhozyň süri malyny.
Dilinde ýarymdy,
sygmazdy çöle
Hem çolukdy, hem ol mejnun dälidi.
Ýogsa sebäp ýokdy beýdip ýörmäge,
Diňe bir gyz çöle gitjek halaty,
Ogryn garap ýylgyrypdy çalaja...
Bir gün baş çopandan alyp rugsady,
Oba gelip tapdy şol gyzy aňtap.
(Goşguda duşurmak diýen zat aňsat).
Pagyş-para bolup ýigdiň ragbaty,
Tapyşdy didara suwsan dideler.
Silkinip togtady beýnisi ýigdiň,
Salam bar...
Unup çydamasaň... janym diýme bar,
Ol bolsa bir demde eýjejik bagtyn
Garbap keýik owlagy deý gujagna,
Kalbymyñ senasy (Goşgular we poemalar)
Nobatguly REJEBOWOgşasy,
gemresi,
iýesi geldi,
Erkin böwsen yşky kalbyndan çogup,
Burulyp, penjesin urup ýüzüne:
«—Git, haýyş edýän git!» diýp gygyrdy
çoluk.
...Gyzyň daban sesi daşlaşyp gitdi,
Lagşan çoluk çökdi çiliň üstüne.
Dem almaga kem-kem howa-da ýetdi,
Ak der gelen ýigit geldi essine,
Uludan bir haşlap diýdi: «Razy men,
Hernä ynjytmadym eziz gyzy men!»..
ÖZÜŇDEN GÖZLE
Eger söýgiň köýen bolsa elenme,
Gam-gussa-da senden alysda galsyn.
Oýlanyp gör, dostum, ýeri gelende,
Belkem, sen söýgiňe mynasyp dälsiň.
Düýn Leýli deý söýen bolsa ol eger
Gyzlyk ejabynyň çäginden geçip,
Niçik bu gün öz bagtyny terk eder,
Söýgüsinden geçip
Hem senden geçip.
Kalbymyñ senasy (Goşgular we poemalar)
Nobatguly REJEBOWBiwepa saýma sen,
saýma bigäne,
Ýazgarma, belkem, ol seni tanandyr.
Söýgüsne degmäniň üçin biçäre
Gijeler ah çekip ýalňyz ýanýandyr.
Ýagşylary söýmän bilmeýär gyzlar,
Olarda günä ýok söýgüden özge.
Düýn söýen gyz
bu gün seni ýigrense,
Onüň sebäbini özüňden gözle!
GÖZDAŇDY
Gözdaňdy oýnuny oýnaýar ýaşlar,
Tutan oglan posa alýar muzduna.
Tutup bir-biregi ogşaýar ýaşlar,
Biz bu oýny oýnapdyrys mugtuna...
Gözi daňlan aýlanyp ýör arada,
Ol derleýär,
ol sermeýär howany:
«Jadyly gyz, nirede sen,
nirede?»
Nirede sen, onuň söýýän juwany?
Til bile däl, jiger bilen seslenýär:
«Men bärde,
Kalbymyñ senasy (Goşgular we poemalar)
Nobatguly REJEBOWmen bärde! Tutaý bol basym!»
Oglan gyzlaň birin jeren deý garbap,
Öpýär söýýänin däl, onuň boýdaşyn...
Biz dünýäni oýun sanyp köýýäris,
Çyn sanybam,
halys dönýäs bijine.
Bu bir durmuş: biz birini söýýäris,
Ýassykdaş bolýarys
gaýry birine...
TOÝDA OKALMADYK GOŞGY
Ýaşlygyň çygryndan çykypsyň, dostum,
Hyýal däl, gazaply hakykat bary.
Indi saňa degjek gümany ýokdur
Gyş pasly gyzlaryň atyşýan gary.
Gözel gyzly aýallardan uýalyp,
Üýtgemez gadamyň,
Ýüregiň urşy.
Indi seni humaý gözler ugradyp,
Jadyly nazarlar alaýmaz garşy.
Indi öz-özüňden gülüp ýörmersiň,
Dökmersiň gijeler didäniň ýaşyn.
Aýa bakyp ýar jemalyn görmersiň,
Ýere bakyp eştmersiň ýar sedasyn.
Kalbymyñ senasy (Goşgular we poemalar)
Nobatguly REJEBOWIşden çykyp ýumlugarsyň öýüňe,
Külbäňe çekersiň tapan zadyňy.
Dünýä bir jadyly gyza öwrüle,
Dik boýnuňa geýdirendir hamydy.
Saýlanyňam bir adaty gyzdyr-la,
Diýmek, sypyrlandyr yşkyň perdesi,
Indi durmuş uran ýükün ýazdyrmaz,
Indi ölüme çen gidibermeli...
AÝDYŞYK
—Häli seniň toý perenjäň solmandyr
Hem ýüzüňe uran mahmalyň aly,
Näme gara gözüň ýaşly-la, gelin?
—Gözlerime tüsse degäýdi meniň.
Bu arada tüsse kanda, ot kanda?
—Sen sorama, dogan,
...ýüregiň ýansa...
ESGER
«Buşluk, buşluk, gelneje!»
Şadyýan sesler gelýär.
Iki ýyllap ýoluna
Kalbymyñ senasy (Goşgular we poemalar)
Nobatguly REJEBOWBakdyran esger gelýär.
Aýypdyr gözüň, gelin,
Geýin, al-ýaşyl geýin.
Bu gün hiç kim geňlemez
Simu-zer geýineniň.
Hernä tisginip gidýäň,
Daşdan gelýän sese sen.
(Ýetişipdir baldyzyň,
Gülýär saňa keseden).
Buldurapjyk terlenýär
Bu gün görmek-görümiň.
Bu gün dünýä seniňki,
Ýerne düşer yrymyň.
Pişigiň ýüzün ýuwup,
Daragyň gaçar gelin.
Boýçy boýlap käsäňi,
Hamyryň uçar gelin.
Bar zadyň ýetik bu gün,
Diňe ýokdur takadyň.
Iki ýyldan agyrdyr
Galan iki sagadyň.
Kalbymyñ senasy (Goşgular we poemalar)
Nobatguly REJEBOWGAZAL
Mawy asman tolkun atdy durnasy-gazy bilen,
Garabiliň şahyryna galdyryp bir ýelegi.
Çigildemler alawlaýar söýginiň közi bilen,
Öz howruna ýyladyp gyşdan çykan pelegi.
Dik depämde mollatorgaý saýraýar porhan bolup,
Ýelpewaç deý ganatlary ýazyň ýüzün ýelpedi.
Hoş bol, şahyr, saňa bir dem gujak açdy ýaşaýyş,
Mawy asman, ýaşyl zemin hem jennetiň melegi.
GYZ
Keýtijek gyz, keýtijek,
Eý, sen kalby gamdarym,
Ýaralanan keýgi dek
Boz dumanly Sumbaryň.
Gama berme ýaş başyň,
Sende ajap kamat bar.
Pah-pah, gara gaşlaryň!
Uçjak ýigde ganat bar!
Otyrkaň aşyk bolan,
Ýöräňde gaçar gider.
Şikes-ä, hol, aýakda,
Kalbymyñ senasy (Goşgular we poemalar)
Nobatguly REJEBOWGör-hä, agyrýar jiger.
Ökjäň ýere ýetmeýär,
Göge ýetmeýär eliň.
Uçup bilmez aýagy
Ýaralansa leglegiň.
Bes, kemiňden kemsinme,
Bagtly däl bar kemsiz-de,
Bilersiň sen bagt bolup,
Men diýen merdem ýigde.
Niçik heserli dide!
Ne şerap, ne meý derkar.
Jennet bar göçjek ýigde,
Guçjak ýigde peýker bar!
Keýtijek gyz, keýtijek,
Gowy bolsun görjegiň.
Dünýä kemiňe derek
Beripdir bar görmegin.
...Nätjek, ýeke barmajyk,
Bagta ýetmeýär ökjäň.
Kölgesi deý hasratyň
Ötýäň, duşumdan ötýäň.
Şatlan keýgim, bolmasa
Köçäniň keýpi harap.
...Bu dünýäde bagtyňy
Kalbymyñ senasy (Goşgular we poemalar)
Nobatguly REJEBOWAlmaly däl kowalap.
GOŞGY
Gyz söýgi goşgusyn ýyrtyp taşlady...
Haşlady ýaş şahyr,
Çykdy işikden.
Çekerden agyrdyr derdi aşyklaň,
Aşyk—şahyr bolsa—alamat ahyr!
Soň gözel gyz hünübirýan aglady,—
Magşugyňam çekýän derdi ýeňil däl.
...Gursagynda tupan ýatan çaglary
Gyz goşgyny gözýaş bilen ýelimlär.
ÝAZ
Öwsüp geldi ýazyň bimar ýelleri,
Möwritin ötürdi galyň geýimler.
Ýaz ýelleri
Gyz söýgüsin ýelpedi,
Çigillem deý ýanyp gelýär gelinler,
Ykrar edýär ýaz öz ýazlygyn ýerde,
Ýanyp, ýazy ýakyp gelýär gelinler.
Zyňylýar keltekçe,
ýeňsiz...
Duýgy dek
Ýuka geýnen gyzlar misli bir melek:
Gyz-gelinleň geýmin sypyryberme,
Ynsa-jynsa
Rehim et ýaz,
Kalbymyñ senasy (Goşgular we poemalar)
Nobatguly REJEBOWRehim et!
DAŞ ROWAÝAT
Heýkeltaraş
Babasary Annamyradowa
Häli giç däl,
giç däl,
saçyň penjeläp,
Diňle sen töwekgel ýüregiň rastyn:
Onuň daş heýkele giresi gelýär—
Biziň ýaşasymyz—
Elhençlik, dostum!
Neçün ýürek bizi terk etjek bolýar,
Neçün ýürek takat tapmaýar döşde?!
ÝA ol agtarýarmy idealyny,
ÝA wagtdan gaçalga...—
Doňňara daşda?!
Gara daga myhman boldum şu gün men,
Eşidýämiň, men bagrymy dagladym,
Ýaş mahalym eşden rowaýatymy
Görüp ýylçyr gaýasynda daglaryň.
Baryp, dil bitmänkä adam ogluna
Çydam edip bilmän ýürekde joşa,
Tebigatyň nazar eden bir gyzy
Sygman köwsar urup gelen on bäşe
Gözlerini süzüp, «söýýän» diýipdir,
Kime?
Kalbymyñ senasy (Goşgular we poemalar)
Nobatguly REJEBOWNämä?
Neçün?
Ony kim bilýär.
Ýöne şol dem ýaşyl maýsa paşyrdap,
Elwan güller özün otlaýjak bolýar.
«Söýýän» diýip pyşyrdapdyr ýagyşlar.
Al pyşyrdy doldurypdyr jahany.
Eşidýämiň,
şol gözel gyz zemine
Bir söz bilen getiripdir bahary.
Ýöne näzikligiň duşmany gyt däl:
Gyzy gara daşa öwüripdir şer.
Saňa, maňa şol enaýy pyşyrdy,
Galypdyr şu bahar
Hem-de şu heser...
Häli giç däl,
giç däl,
ýetiş gadyrdan,
Tap sen şol gözeliň derdine çäre.
Ol dünýä döräli magşuga duşman
Doňňara daş,
Garaşyp dur biçäre.
Görnüp dur daňdanlar göm-gök zolakda
Görnüp durşy ýaly al-elwan reňkiň.
Gara daşdan saýlap ap-ak synany,
Ýüregim bozuldy, gelsin, dost, rehmiň.
Kalbymyñ senasy (Goşgular we poemalar)
Nobatguly REJEBOWOýka gara daşa ýanýan döşüňi,
Gabarçaklan aýaň bilen sypala.
Törpüle,
ýüzüň sürt,
eret daşyny
Ýüregiňden gelýän gözýaşyň bile.
Bagryňy parala,
aýyr doňlaryn,
Ýetiş!
(Meni bagyşlasyn aýalyň).
Biziň baş söýgimiz garaşýar bize
Dagda,
arasynda ýylçyr gaýanyň.
HORAŞAJA GYZ
Ýüregi-de suwly däldi o gyzyň,
Kirpigi-de çowly däldi o gyzyň,
Ýer gaýmagam bozulardy ýörände,
Geçerdi özünden göwni o gyzyň
Aýna bakyp syratyna garanda.
Ýöne ol ynanýar söýgiň bardygna
Hem kalbynyň gözellige baýdygna,
Hernä dert gelermiş dowasy bile,
Bir bilbil geldi-de gülgün baglygna
Serhoş etdi gyzy owazy bile.
Kalbymyñ senasy (Goşgular we poemalar)
Nobatguly REJEBOWOl ýigide ynanmady «aldar» diýp,
Ol söýgüsne ynanmady «aldyr» diýp,
Ol ýigit ýalbardy her gün gelende
«Sensiz geçen durmuş durmuş däldir» diýp,
...Howply borly bagtam uly bolanda.
Ynanmady toý tutulan halady,
Ýaşyl kürte çalşyranda ýaglygy.
Ol indi bagtyýar yşgyň güýjünden.
Ýöne birden oýanaýjak ýalydy
Oýa çagy görüp ýören düýşünden...
JEMILE
(aýdym)
Dünýäň gözelligin gözünde jemlän,
Gözelligi dünýä belli Jemile.
Dünýäň bal-şekerin sözünde jemlän,
Çeper elli, şirin dilli Jemile.
Tez maral deý suw almaga geleňde,
Sen güllerden baglanan bir çemen-le,
Jemalyňa haýran galar jemende,
Al ýaňagy gara hally Jemile.
Sen asmandan ýere inen aýym meň,
Seniň humaý garaýşyňa maýyl men,
Seniň diýjek her sözüňe kaýyl men,
«Garaş» diýme ýaza çenli, Jemile.
Kalbymyñ senasy (Goşgular we poemalar)
Nobatguly REJEBOWÝaňagyňda älemgoşar aly bar,
Bal dodaklaň ömür berýän ýaly ýar,
Uzak däldir ýaşlygyňam ýoly ýar,
Toý toýlamaň çagy geldi, Jemile.
* * *
Minnetdar bol onuň bäş gün duzuna,
Minnetdar bol, seýran etdiň jenneti.
Barybir, Aý bolup dolmaz duluňa,
Barybir, bagt guşy bolmaz eldeki.
Minnetdar bol bäş gün sürlen döwrana,
Düýş kimin gijeleň nesip edenne.
Gelende jan beren sowuk göwräňe,
Janyň alman gidermi, heý, gidende!
TOÝ GOŞGUSY
Eda bilen ýazlan gaşlara garap,
Emaý bilen süzlen gözlere garap
Söýgini görübem, duýubam bolýar,
Ýöne nämedigin diýip bolmaýar.
Ezizowa çenli Gomerden başlap,
Söýgi näme—ony hiç kim bilmeýär.
Kalbymyñ senasy (Goşgular we poemalar)
Nobatguly REJEBOWSöýgi mätäç däldir şahyryň dilne,
Söýgüde has şirin,
Has şeker dil bar,
Oňa diňe söýýän gözler düşünip,
Diňe söýýän gözler sözleşip bilýär.
Şol söýgi gepledi, gepledi şu gün,
Siz söýgini sylaweriň ýüze bir.
Bu uly toý,
Bu ullakan dabara
Söýgiň aýdan iň ilkinji sözüdir.
Goý, söýgi sözlesin şahyra derek,
Her gün toýa täze toýy seplesin.
Keramatly söýgi indi her gezek
Ak gundagda jägildäpjik geplesin.
Kalbymyñ senasy (Goşgular we poemalar)
Nobatguly REJEBOWÝÜREK
Gürs, gürs, gürs...
Köşeş, ýüregim!
Beýdip damagyma direlseň birden
Dem alyp bilmen.
Galaryn dilden.
Gürs, gürs, gürs...
Urulýaň, urunýaň sagatdanam tiz.
ÝA gaçjak bolýarmyň ölmüň deminden?!
ÝA geçjek bolýarmyň deňinden wagtyň?!
Näme diýjek!
Ýykjak bolsa daşdeşen
Çokup
öz höwürtge guran daragtyn!
Kalbymyñ senasy (Goşgular we poemalar)
Nobatguly REJEBOWMYHMANLAR
(Degişme)
Bir gün işden gelersiň,
Myhman bardyr öýüňde.
Gyrnaga dönüp gelniň
Hozanaklar öňüňde.
Bir elinde kepgiri,
Bir elinde bäbejik,
Buglar eýýäm palawyn,
Saňa ogryn näz edip.
Palaw dagy nämejik,
Hezzetlär kebap bilen.
Baý-baý naharam süýji,
Baý-baý süýjüdir dilem.
Geç-de myhman jaýyňa,
Salam ber myhmanyňa
Walla, ýaryňça ýokdur
Gadym Hywaň hany-da.
Geler durar kakmaçjyk,
Geler durar işlekli.
Ger pereň konýagy-da.
Ýa-da şampan içjekmi?
Çägi bolmaz keýpiniň,
Gelniň göwnüň hoş eder.
Diýmek, myhman gelniňiň
Ýakyn garyndaşydyr...
Kalbymyñ senasy (Goşgular we poemalar)
Nobatguly REJEBOWÝene bir gün gelersiň,
Myhman bardyr öýüňde,
Tersine bakar gelniň,
Diýmek, oýun öňüňde.
Ýekejedir gazanam.
Ahyrlandyr gazyňam.
Eliňe tutdyr ogluň,
Baý-baý aglajykdyr ol:
Myhmanyň-a it bolsun,
Sen mawla-da pişik bol!
«Kişşik-kişşik» kişşikle,
Myhmanyňa syr bermän,
Çaýa gara, daş çyk-da.
Ine, onsoň çaý geler
Ýene çäýnek-çäýnek çaý,
Aslynda, çaýy neçüýn,
Ýaratdyň sen, eý, hudaý?!
Çorba geler ahyry,
Şeýle şurrukdyr, hatda
Çemçeläp däl, käseläp
Gönderiber, çaý at-da!
Ýanar onsoň işdä-de,
Arak berler içmäge.
Onsoň—ýanýan içiňdir,
Agarýanam—saçyňdyr.
Diýmek, bu bedibagt myhman
Seniň garyndaşyňdyr.
Kalbymyñ senasy (Goşgular we poemalar)
Nobatguly REJEBOW«AR»
(Degişme)
Näme günäm bar meniň?
Günä seniň görküňde!
Gyýk garaýan gözleriň
Goýdumy öz erkimde?!
Gül roýuňa seredip,
Huşum uçdy serimden.
(Näm bolupdyr öpemde
Gülden näzik lebiňden!)
Garap durma tersiňe,
Etme göwün-kine sen.
Maňa aýdym bersene
Yşkdan doly dideden.
Bilbil bolup bereýin,
Sen günämi geç diňe!
Bir ýylgyrmak gelişýär
Ýaz deý gülgün keşbiňe!
Neneň dözer gyz göwnüň,
Ýüregimiň gyýlarna?
(Begenjegnem bilýän-le
Barandan soň öýlerne!)
Näme günäm bar meniň,
Kalbymyñ senasy (Goşgular we poemalar)
Nobatguly REJEBOWGünä seniň görküňde!
Bulduraýan gözleriň
Goýdumy öz erkimde!?
Gutarýarmy posaň, gyz,
Alanymda birini?
ÝA günämi geç meniň,
Ýa-da alaý aryňy!..
SERWI AGAJY
(Liriki poema)
Ondan bäri geçdi nijema ýyllar,
Ýadarça wagt geçdi bolsady ekseň.
Şäherdäki şöhlebaldyr gözeller
Boý alan çaga deý çykdy köýnekden.
Ýeller geçdi ýalňaryp dört pasyly,
Ýyllar geçdi jykyr kimin aýlanyp,
Meniň seň dünýäňden gidesim geldi,
Ýöne...
nirä, nirä gitsem aýralyk.
Hatda ýaşlygymdan gidesim geldi,
Netijesiz gözleglerden el çekdim.
Gülen zadyň gelýän bolsa alnyňa,
Islendik adama gülüp biljekdim.
Günler iňrige däl,
gama batdylar,
Ýaşlyk geçdi gam-gussasy egsilmän.
Kalbymyñ senasy (Goşgular we poemalar)
Nobatguly REJEBOWGarrady gyzlaryň tutuş tapgyry,
Ezizim, bir seni gaýtalap bilmän.
* * *
Ýadyňdamy?..
Ýadyňdadyr, elbetde,
Bahary ir gelen şol ygally ýyl.
«Dünýägörüneniň» ýaşyl jülgesi,
Maýsalar dyzyňdan,
Howa-da maýyl.
Ýadyňdamy?
«Erikliniň» ýanynda
Ýas-ýaňy çatmasy dikilen bakja,
Ýaňy gola ýörän ýaşyl biýara.
Tüýs joş urup ýören çagy ýazyň-da,
Tüýs düýş görüp ýören çagy ýaşyň-da,
Gark bolup bahar deý dyňzan hyýala,
Tutýardyk bileje bakjanyň suwun,
Entek sen hüýr kimin owadan däldiň,
Entek göwün lowlamandy ataşda.
Entek aramyzda hiç bir zat ýokdy,
Pynhan-pynhan syrly bakyşdan başga
Hemem reýhan bolan bahardan başga.
Birdenem...
Hol gözýetimi garalap,
Gara serpigini büräp jahanyň,
Gylyç syryp alaman deý harasat,
Depesinden indi ýaşyl baharyň,
Şuw...
Kalbymyñ senasy (Goşgular we poemalar)
Nobatguly REJEBOWŞuww...
Şuwww...
Akýar sary sil deý çaňjarýan ýeller,
Ýerden maýsa akýar,
Asmandan bulut.
Ýapyryp,
Ýatyryp ýaşyl bossany
Öz oýnuna göwni göterlen Burkut
Ýyldyrym gylyjyn her ýana salyp,
Garpyz kimin parçalaýar asmany.
Şuw...
Şuww...
Şuwww...
Para-para asman dartdy-da nagra,
Möňňürip goýberdi,
meňzäp zeminiň
Üstünden seçilýän göwhere-lagla
Şapyrdap,
şabyrdap guýuldy çagba.
...Aslynda-da aşygy men tupanyň,
Gaýda-harasatda ýüregiň gopýar.
Gorkunç töwekgellik küýseýän kalbyň
Özüniň gödeňsi ruhdaşyn tapýar.
Oglantaň döwürlem harasat tursa,
Ýelken kimin faner dakyp tigrime,
Ganat baglap öz göwnümiň yzyndan,
Giderdim men gara ýeliň ugruna.
—Ylga, Selbi! Ezilersiň jalada,
Erigiň düýbüne!
Piliňi taşlap!—
Kalbymyñ senasy (Goşgular we poemalar)
Nobatguly REJEBOWŞuw...
Şuww...
Şuwww...
Ýaňlanýar ýeliň däl, ýazyň perýady,
Ylgadyň sen goňur ýeli gulaçlap,
Ylla boýlap barýan ýaly derýany
—Ylga, senem!
Ýylgyrýarsyň edaly,
Seriň çigniň üste bir ýana burup.
Ýaşyl deňizdäki ýalňyz ada deý
Erige çolaşyp ýazyň şemaly
Näler urunýardy boşanjak bolup.
Ýyldyrym!
Ot alyp köne pagta deý
Ýanýar ýyldyrymyň iki degresi.
Bogun-bogun söküp oňurgasyny,
Asmanda uzaýar gögüň nagrasy.
Yranyp,
yňranyp gojaman erik
Gitjek bolýar bulut bilen göterlip.
Kökleri müňňüldäp aýak astynda
Çaýkanýar çal asman,
Endireýär Ýer.
Şabrap degýär ýagyş nowça erik deý,
Paýrap ýagýar ýagyş ýaly erikler.
Şindem göz öňümde hünjüli kirpik,
Çyg basan gara gaş,
Ünjüli dide.
Ter ýaňaga daman damjalar tyrpyp
Kalbymyñ senasy (Goşgular we poemalar)
Nobatguly REJEBOWAl yzyn galdyryp syrygýar bada.
Tirpildeýär sarç gaşlaryň üýşenip,
Üşerýäň jeren dek.
Çakýar ýyldyrym.
Gülap ýaly çagbasyna baharyň
Ýuwlan ýaňak...
ýuwlan syrly ýylgyryş...
«Howply eken golaýdan gyza seretmek...»
Orap uçjak bolýan saçyň boýnuňa,
Ýüzüň sylýaň,
ýylgyrýarsyň çalaja.
Ýyldyrym!
Sen gysmyljyrap goýnuma,
Ejap edýäň,
Çapak çalýar jala-da.
Sen şindem sojaýaň başagaý halda
Özüni güjeňläp dem alýar göwsüň.
Bagyşla!
Şonda men göz gyýgym bile
Gümmezlän mämeleň şeklini gördüm,
Gördüm
hem utandym.
Ezlen köýnegi
Ýel ýelmäpdir beýgi-pesine synaň.
Gördüm.
Gümmerip dur enaýy ujy
Maňa hem şemala gezelen mämäň.
Şindem göz öňümde heserli dide,
Bulduran garaýyş,
Kalbymyñ senasy (Goşgular we poemalar)
Nobatguly REJEBOWJadyly keşbiň.
Nazarym gark bolýar düýbüne ýetmän
Duýgudan ümezläp süzülen çeşmiň.
Zordan nazarymy bir ýana sowýan,
Göreçde görejim eräpdi tasdan.
Garagym gapylýar,
tisginýär göwräm,
Gursagym ýumruklap urulýan sesden.
Aşak baksam ýene-de şol dideler,
Otly gözler gabagymy galdyrsam.
Nazarlar tapyşýar
hem aýlanýar ser,
Hem asman aýlanýar,
Hem aýlanýar Ýer!
Rogwaty ýok sandyraýan baldyrlaň.
«Selbi» diýdim,
«Selbim» diýdim pyşyrdap,
Gözlerimi süzüp «ezizim» diýdim.
Soň nätanyş, wagşy galpyldy bilen
Bir ajap pursata diledim idin.
Ses-üýn ýitdi,
Jigläp-jigläp gitdi in.
Soň gözümiň öňi dumanlap gitdi,
Towlandy goýnumda eýjejik peri
Arzuwym,
yhlasym,
inçe bil Selbim.
Ter göwüsler özün maňa urdular,
Gursagymda goşa döş yzyn goýdy.
Baş bermedi dyňzap gelen duýgular
Kalbymyñ senasy (Goşgular we poemalar)
Nobatguly REJEBOWNäzijek leblerde diş yzyn goýdy.
Şuw...
Şuww...
Şuwww...
Ýyldyrym!
Garantga alysda heşelle kakýar.
Ýyldyrym asmanda gögerdi birdem...
Hatda ganat baglap göterlen çatma
Pelpelledi,
üzdi örküni ýerden.
Şuw...
Şuw...
Şuwww...
Ýyldyrym!
Gujagym ýanýar ot ýaly
Ýüregim jigleýär,
barýarys uçup,
Goja erik edil paraşýut ýaly...
* * *
Men nireden gelýän?!
Barýaryn niräk?!
Şol düýpsüz ummana gitmelimi zut!
Heý, hähim almanmy aýagym diräp,
Heý, biz ýere düşmerismi, paraşýut?!
Ukusyz gijeleriň içinden,
Bikarar gündizleň içinden parran
Geçip,
erksiz-ygtyýarsyz nirädir,
Kalbymyñ senasy (Goşgular we poemalar)
Nobatguly REJEBOWNirädir bir ýaňa şuwwuldap barýan.
Zeminde gudrat ýok söýgüden gaýry.
Eý, gudraty güýçli Allam, sen kaýda?
Häzir ýyrtyp gök atlazyn asmanyň,
Aýdaýyn:
—Eý, Taňry taňryýalkasyn!
Deň-duşlaryň
hem biperwaý ýaşlaryň,
Ýaşlygyň duşundan badymyza biz
Geçip,
nirä,
nirä barýas, paraşýut,
Söýgämi biz?
Ýa-da bakylyga biz?
* * *
Soňra okuw.
Oka tä äýnege çen
Söýgiň üçin munda goýýan ýok baha
Ha gije,
ha gündiz galsam ýeke men
Studentiň soňsuz işleri sabap,
Hyýalymda giderdim seň ýanyňa,
Ukymy arzuwa bererdim gurban.
Irkildigim,
gelip meniň düýşüme
Girerdiň sen hiç bir kese duýdurman.
Çözlenen saçlaryň üstüme döküp,
Gandyryp ruhumy mähir meýinden
Kalbymyñ senasy (Goşgular we poemalar)
Nobatguly REJEBOW«Ýumşajyk lebiňi
meniň dodagma
Ykbalyma basyp möhür deýin sen!»
Söýgä posa bilen geçerdiň güwä,
Posa bagtymyza kepildi kepil.
Ýürekleri biraz köşeşdirmäge
Awiahatlar aralykda ser-sepil.
Bagtyýar bolmaga ýetikdi hyýal,
Düýşler bolsa ýalňyzlyga teselli.
Günleriň bir gün...
-njy wal...
Senden hat geldi...
Soň ikinji geldi...
Aýyldy essim.
Dünýäm ters aýlandy,
Titredi zemin.
Suratyň öňünde mynajat etdim
Ölüme buýrulan hudaýhon kimin.
Üçünji gelmedi...
Garaşdym şeýle,
Üçünji, üçünji gelmedik hatyň
Ýazdyňmy Selbim ýa meniň täleýme?
Dogrudanam, şol haty sen ýazdyňmy?
Şol yzgytsyz haty?
Elhenç jümläni?
«Sen meni bagyşla, hat ýazma gaýdyp».
Ýeri, şeýdip üzäýjekmi düňlämi,
Ýa-da sen dünýämi ýykjakmy şeýdip?
Kalbymyñ senasy (Goşgular we poemalar)
Nobatguly REJEBOWMeniň gyzgyn gujagmda towlanyp,
Ýaňagymdan emaý bilen iteklän,
«Söýýän» diýsem,
«Utan» diýip eljiräp,
Dört barmagyň bilen dodagmy beklän,
Şol üzüm barmaklaň ýazdymy haty,
Jogap ber,
jogap ber,
jogap ber hany?
Stoluň başynda gara syýaly,
Gar ýaly kagyza ýazaňda, Selbim,
Her harpyňy, her sözüňi yzarlap,
Ýanmadymy seniň ýalanňa, Selbim,
Özelenmedimi ýarym-ýaş bozlap
Garaçygy söýgi bilen buldurap
Duran dideleň wah,
Jeren dideleň.
Syrly ýylgyraňda naryň çigdi deý
Dişleriň ýalkymyn oýnan lebleriň,
Ertir boýnumdaky yza gülmäge
Gijeler «ýaprak» yz goýýan lebleriň,
Heý, pyşyrdap gaýtalap bir gördümi
Söýgä ýazan ajal permanyň seniň?
* * *
Aýna deý söýgimi,
Aý deý söýgimi
Kalbymyñ senasy (Goşgular we poemalar)
Nobatguly REJEBOWNeçün kül-pagş etdiň?
Sebäbi näme?
Çilim tüssesine saçym agardyp,
Oňa jogap agtardym men dünýäde.
Baryp jeýhun derýa sowal berdim men.
Jogap ýok.
Ses-üýnsüz süzüberdi ol.
Soň keremli daga berdim soragym,
Soragym özüme gaýdyp berdi ol.
Daşa çyksam sowal berdi ýedigen,
Öe girsem sowal çykdy öňümden.
Ýa-da köýüp
şahyr ýaly
söýgi hem
Özün halas edýärmikä ölümden?!
Bu nähili beýle bolýar?
Gygyrýan!
Döşümi ýyrtan deý ýarýaryn ýakam.
Eý, çagbaly öýlän, meni oýaraý,
Neneň elhenç basyrgansoň oýakaň!
Meni barmagynda aýlady ykbal,
Nirä barýan?
Neçün?
Nädersiň bilseň!
Barýan taýak degen ýaly kelläme...
Selbim, Selbim, saňa duşmajak bolsam,
Ýeri onsoň nirä gidemde näme?!
Kalbymyñ senasy (Goşgular we poemalar)
Nobatguly REJEBOWÝumruklarym düwýän, gözlerim ýumup,
Gazaba çydaman çatlaýar dişim.
Şumat gök ýüzünde görünsedi Aý
Ýekeje ýumrukda görerdim işin.
(Aýda seniň keşbiň görünýär çünki).
Saçym penjeleýän, ýanýar gözýaşym,
Damarlar dartylyp ýetipdir çäge.
Şumahal ýeterlik bir jynssyz gülki,
Bir jynssyz gykylyk—däliremäge!
Boýnuma kerep deý oraşýar şemal.
Demigýän, darygýan tütün deý tümden.
Müňde bir ýerinden ot berlen asman
Ýanyp gelýär,
Inip gelýär üstümden...
Ýanyp, ýakyp gelýär ot berlen asman,
Ol meniň kalbym deý eleme-deşik.
...Men bir ýola aglap gördüm ýürekden
Hem bir ýola bilmedim men köşeşip.
* * *
Söýgüsi köýen ýaşlyk,
Syrçasy giden dişdir.
Ýaşlygyň ömri söýgiň
Soňlanarda deňiçdir.
Örtenme sen, ýüregim,
Çekdirme maňa gussa.
Men ol gyza deregem
Kalbymyñ senasy (Goşgular we poemalar)
Nobatguly REJEBOWSöýýän seni iki esse.
Demikseň-de köňülde
Çyda mümkinkä häli.
Biz bir gyzyň öňünde
Beýdip ejizlemäli.
Ýan gursagma sygmasaň,
Sygmasaň öz çygryňa,
Gir durmuşda utulan
Gözelleriň buthana
Girişi deý şygryma!
* * *
Sen nämä çalyşdyň ýelli öýläni,
Ýeri, ol nämemiş söýgüden beýik?!
Söýgi mydam gurban edýär söýýäni
Seniň pidaň boldum men seni söýüp.
Sen näme çalyşdyň yşkyň, dilberim?
Telim ýyllap seň derdiňden kösene
Söýgiň ýatlamasyn çalşyp bilmedim,
Men sendenem has owadan gözele,
Yşkyň hasratyny çalşyp bilmedim
Posasyna meni söýen gyzlaryň
Telim göwse oýkap aýryp bilmedim
Gursagymda goýan oýuk yzlaryň...
Men seni gan ýuwdup unutjak boldum.
Selbiň «S» harpynam almadym dile.
Sen diýip ýetim deý bozlaýan kalbym
Gark edip taşladym ajy meý bile.
Kalbymyñ senasy (Goşgular we poemalar)
Nobatguly REJEBOWÝöne nädeýin men,
älemgoşarly
Fontanlar «Selbi» diýp suwun saçsalar.
Ýagyşlar sen bolup pyşyrdaşsalar.
Ýapraklar sen bolup pyşyrdaşsalar...
Ýolda-yzda ogryn-dogryn sereden
Owadan gyzlarym günämi geçsin:
Olaryň säher deý päkize hem ter
Ýüzünden gözledim men seniň keşbiň.
Meni söýen gyzlar günämi geçsin:
Sarkýarka ýaradar ýüregmiň gany
Şol gyzlaryň otly kesindi deýin
Yşky bilen dagladym men ýaramy.
Bagyşlasyn söýüp bilmediklerim:
Gursakda ýürek däl, köýük galypdyr.
Dilimde ilkinji posaň tagamy,
Kalbymda gaşlardan gyýyk galypdyr...
Ah, seň söýgiň ot bolaýan bolsady,
Otparaz bolardym şol günden başlap.
ÝA ony söndirdi gözýaşym meniň.
Derýa bolan bolsa urardym başşak
Hem gaýnar durardy meň çümen ýerim.
Seniň söýgiň göwher bolan bolsady,
Tapardym men ony düýbünden deňziň
ÝA ebedi galardym men şol ýerde.
Seniň söýgiň altyn bolsa çöllerde
Deşim-deşim bagrym elek deý eläp
Ýuwardym çägäni,
tapardym,
Kalbymyñ senasy (Goşgular we poemalar)
Nobatguly REJEBOWýogsa
Jöwzada salgym deý giderdim eräp...
Deňziň gaýy,
çölüň tüweleýi men,
Idedim delmurup,
Her ýana bakyp.
Ah, şu mahal duşsaň...
alardym janyň
Gunça deý lebiňe dodagym basyp...
* * *
Köne dert gozgarmyş wagty gelende.
Dermany bar lukmany ýok kesel-de
Süňňüm söküp, jepa berip ýazyna
Şol ýelli öýläni salýar ýadyma.
Ýadymda meň söýýän diýjek boluşym,
Ýöne ony diýjek-diýjek bolamda
Söýýäni-de ejiz görüp
ýüregmiň
Özi gelip direlerdi bogazma,
Şol mahallar geljekmidi kellä heý
Ýüregimi tüýdüm-tüýdüm tüýdüp men
Çagasyn aýyrdýan loly gelin deý
Şygyr ýasamaly borun öýdüp men.
Söýgi—okuň jamy.
Seniň güýjüne
Okgunyňa,
hyjuwyňa ot berip
Göçdügi—öňünde döw dursun onuň.
Ýöne nädeýin men jamym ýaryldy,
Kalbymyñ senasy (Goşgular we poemalar)
Nobatguly REJEBOWÝöne nädeýin men göçmedi okum!
Aý, jähennem, oňa agranok nebsim.
Ýürek ýitgisine kemsiz düşünýä
Ýagyş ýagsa—beterleýär keselim,
Ýagyş şol öýläni ýada düşürýä...
* * *
Ýene men obada,
Ýene-de şemal
Ýaraty deý hasrat çekýär daşarda.
Meniň pälwan dostum, ýalňyz syrdaşym
Zol maňa iýdirip-içirjek bolýar
Näler göwnüm açjak bolýar başarsa,
Doldurýar bulgury yzly-yzyna
Hem garagol çagalygmyz ýatlaýar.
Meni bolsa daşky şemal köredip,
Kül içinde közüm tapyp otlaýar.
Uwlaýar daşarda yzgytsyz şemal,
Kalbym zaryn iňňildiden gyrmalap.
Güwläp-güwläp pejiň turbasyny däl,
Meniň simläp ýaralarmy dyrmalap,
—Belkem, men giderin...—
Oňlamaýar ol.
—Sen meni ýazgarma,
Göwnüm ýykmaýyn...
Daşa çykýas,
garşylaýar gara ýel
Naýynsap ýel, meniň gödek ykbalym.
Kalbymyñ senasy (Goşgular we poemalar)
Nobatguly REJEBOWÝene yranýandyr şol ýalňyz erik,
Yňranýandyr ýele,
bize garaşyp
(Oňa Selbim «serwi agajy» diýerdi,
Men diýerdim oňa «Selbi agajym»)
Belkem, gidip...
Basyp ony bagryma,
Soňky gezek çekip söýgimiň zaryn,
«Selbi agajym» diýip...
Gara bagtyma
Şol ýaşajyk oglan bolup aglaryn.
Kül reňk dünýä,
tupan kakyp heşelle
Iç-daşymda şatyr ýaly pyrlanýar.
Gözüm çal kirşenden,
göwnüm şemalyň
Agyr hasratyndan püre-pürlenýär.
Ynha şol tam,
Ynha şol eziz howly,
Serde serhoşlukdan galmandyr nyşan.
Penjirede ýele urunýar yşyk.
Güýjeýär dem saýyn ýüregiň dowly,
Köne galpyldysy on ýedi ýaşyň
Gyzamyk deý örýär.
Galpyldaýaryn.
Seni söýüpdirin halys ýürekden
Hem söýýänim üçin alaryn arym.
Ar alasym gelýär
Maňa biwepalyk eden duýgyňy.
Kalbymyñ senasy (Goşgular we poemalar)
Nobatguly REJEBOWBasgylap birdem
Agladasym gelýär
Aldadasym gelýär,
Ar alasym gelýär,
Ýeri, men nämeler samraýan serwim,
Senden başga kimim bar meň dünýäde.
Men edeýin tagzym,
Seniň adyňy
Pyşyrdaman aýdyp bolýamy näme?!
Sen otyrmyň, serwim, otyrmyň tenha,
Otyrmyň şol ýelli öýläni ýatlap.
Nälet okaýarmyň ykbala sen ýa
Gama batyp,
Gamgyn gözleriň ýaşlap?
Içerden çalaja çykýar hümürdi,
Juda tanyş äheň,
juda tanyş ses.
Girmelimi?
Dälmi?
Ysanok bognum.
Girjek men...
Nirde sen tüýlejik gürji
Bahanalyk üçin jöw-jöwleseň bes.
Ýüregimi mynçgalaýar tanyş ses,
Tisginýär,
üşerýär gabanjaňlygym.
Düşnüksiz hümürdi eşdilýär çala
Gelýän ýaly aňyrsyndan kän ýylyň.
Daşaryk bat bilen serpýän gabsany,
Kalbymyñ senasy (Goşgular we poemalar)
Nobatguly REJEBOWMahmaldan tutyny syrýar bir ýaňa,—
Maňa jebir beren gamdyr gussanyň,
Aýralygyň diwary deý hamana.
Doňup galdyň,
Doňup galdy dodakda
«Hih» diýip tisginen näzijek sesiň.
Egniňde tolkunýan bir desse gije,
Gylyç deý göterlen gaşlaryň seniň.
Görsem, magnitofon zaryndan zaryn
Bir sydyrgyn günler ýaly aýlanyp,
Meniň sesim bilen okaýar goşgy...
Meni tanap durlanýar seň nepesiň
Gorkudan hem geň galmadan aýňalyp,
Agýar owa syndan balkyldan ýaşyň
Ýadyrgaýaň,
basýan seni bagryma.
Tolkun atyp ýatan şar gara saçyň
Saňa derek horkuldaýar sagryda.
—Aglama, ezizim, geldim men ynha,
Men şol ýaş şahyryň,
Şol köne şeýdaň.
Ynha gursagymda seniň söýgiňden,
Seniň gözleriňden sanjylan peýkam.
Men ýaradar gezdim ençe ýyl bäri,
Aýlandym kän ýeri sarkdyryp ganym.
Hiç bir gyz bolmady derdime däri
Hem dözmedi gözelleriň hiç biri
Şol peýkamy sogrup
almaga janym...
Bilýämiň, men sensiz bölündim ikä,
Kalbymyñ senasy (Goşgular we poemalar)
Nobatguly REJEBOWDes-deň ikä böldüm ähli zadymy:
Maňa huşum bile gam-gussa ýetdi,
Saňa berdim düýşüm bilen ýadymy.
Gijäniň bir wagty,
bilemok ýatyp,
Ýüregim agyrýar,
Ýok zerre keýpim.
Ses-sedasyz gije çyrasyn ýakyp
Başly-barat egne ilteýän geýmim.
Bu nähili beýle boldy?
Düşemok!
Kemmagalmy?
Mydam tersine meňki.
Meni bir bakyşda otlap goýberen
Dodakdan meý beren,
Jadyly Selbi,
Pynhan syrly Selbi,
Gel, gel, şu senmi?
Ysganymda garpyz kimin burk uran,
Telim ýyl dilimde eremän duran,
Ajy ykbalyma süýjüsin beren
Hany şol göreç,
Hany şol posa,
Hany şol Selbi?
Hany gözlerdäki jadyly oduň
Eredip goýberýän täsin şöhlesi.
Ynandym men: eger söýgi bolmasa
Meňzeş eken zenanlaryň ählisi.
Kalbymyñ senasy (Goşgular we poemalar)
Nobatguly REJEBOWMen durmuşda gaty kän zat ýitirdim,
Ýitirdim ýaşlygym—ömür ýazymy.
Ýöne seni göterdim men kalbymda,
A sen weli ýitiripsiň özüňi...
A sen ynha ýitiripsiň özüňi
Maňa öýlänçi deý duşmarsyň gaýdyp,
Şu güne çen bagtly ekenim ýansam-da.
Çünki ynanýardym, ýoluksam saňa
Ýene-de jadylap goýbärsiň öýdüp
Aýna deý söýgimi
Aý deý söýgimi
Neçün kül-pagş etdiň?
Köne sowaly
Telim ýyldan soňra saňa berdim men.
Başyň egip sorag belgisi ýaly,
Aglaberdiň sen...
Hoş gal ýaşlyk.
Hoş gal,
Men aýna ýaly,
Men Aý ýaly yşkyň döwgüni çöpläp,
Ýitiren ýerine doňan gözýaşym
Päkize düýşüm hem ýatlama sepläp,
Keşbin synlamaga meni ýakanyň
Ýasaryn söýgimiň mozaikasyn.
Kalbymyñ senasy (Goşgular we poemalar)
Nobatguly REJEBOWŞygyrýet mülki
ÖMÜR
Meniň gözellere ähdi-wepam ýok,
Ony birçak bir gyz juwana berdim.
Özgäni ýyladýar kalbymdaky ot,
Ony, dostlar, eli sowana berdim.
Durmuşym, maňlaýma etdigim togap,
Harazdan geçirdi un kibi üwäp.
Men bir sorag hem-de gözlenýän jogap
Aýym-günüm soňsuz sowala berdim.
Ýalňyşdym men özge yza düşüp kä,
Kä gözüm aldyryp ýiti yşykla.
Akyl paýhasymy berip üşüklä,
Syrym yzdan gelýän dowama berdim.
Söýüp-söýülmeli ýaşlyk gijesin,
Alynmadyk posalaryň näçesin,
Kalba goýup ömrüň ähli ajysyn
Süýjüsin suhangöý zybana berdim.
Meniň bar derejäm,
şöhradym-şanym,
Gursagymda kemal tapan ynsabym.
Şükür, girip ykbalyna ynsanyň
Kalbymyñ senasy (Goşgular we poemalar)
Nobatguly REJEBOWÖmrümi ýollara rowana berdim.
* * *
Dostlar, meslekdeşler, bu niçik ykbal?
Nirde siz boş goýup ala meýdany?
Meniň ýüregimi jaň kimin kakýar
Damara sygmaýan türkmeniň gany.
Rentgen kimin serederdik durmuşa,
Ýokdy bizde galplyk bilen barlyşyk.
Göwreler okguna dönüp durşuna
Ölmägede taýýardyk biz garpyşyp.
Herimiz şu ülkäň ýüregi bolup
Işlemek, göreşmek matlabmyz bardy.
Onuň ol künçdäki yzasy gelip
Biziň ýüregmizde sorkuldaýardy.
Gör, bizi nireden çykardy ykbal?
Hiç bolman azajyk ulaljak bolup,
Hatda garşydaşlaň raýyny ýykman,
Hatda dostlar bilen arany bozup.
Gitdik biz, ýitdik biz iliň içinde
Ymtylyp şöhrada,
Ymsynyp beýge.
Ýöne özüňi däl,
öz topragyňy
Götermän göterlip bolarmy heý-de.
Kalbymyñ senasy (Goşgular we poemalar)
Nobatguly REJEBOWDurmuş ajap.
Ýaşap doýup bolanok.
Onuň haýry ersip,
Ýan berýär şeri.
Şükür, Dantesiň-ä pistoleti ýok
Hem awy däl,
Arak berýär Salýeri.
Dostlar, aýdyň, saýlap haýsy ykbaly,
Özüňizden geçip niräk gitdiňiz?
Tomsuna guraýan derýalar ýaly
Tüýs zerur wagtynda gurap gitdiňiz...
HAÝYŞ
Gödekler köňülde galdyrsa yzyn
ÝA ýakynyň bilen daşlaşsa ara.
Söý, sen goç ogluňy,
Söý, söwer gyzyň,
Kalbyňdaky ähli söýgiň oýara.
Ýürekden söý,
seniň mähriňden çeňläp,
Bagtdan ýaňa balkyldasyn dideler.
Olaryň kalbynda şer ýerleşere
Kalbymyñ senasy (Goşgular we poemalar)
Nobatguly REJEBOWGalmasyn söýgüden mandy galan ýer.
ÝA özüňe ynam azalsa sende,
Perzentleriň ata mährinden gandyr.
Çagalar söýgüden püre-pürlense,
Ukuda-da ýylgyrypjyk ýatýandyr.
ÝA ýadasaň, kelläň Ýer şary kimin
Götertmese, agyr bolsa çakyňdan.
Garagoljaň müner weli boýnuňa,
Nyşan galmaz seniň ähli ýükünden.
ÝA durmuşdan halys sowasa eliň,
ÝA ýigrenjiň seni doňduran çagy
Eredip goýberer, ogluň deminden
Ýüzüňe çaýylan ýyljajyk bugy.
Söý jigerbentleriň,
olar düýşünde
Bagtly çagy ene-atasyn görýär.
Her pille çagalar söýgiňi saňa
Güýç-gaýrata öwrüp gaýtaryp berýär.
Kalbymyñ senasy (Goşgular we poemalar)
Nobatguly REJEBOWILKINJI BUGDAÝ
Talaňdan,
zorlukdan,
gaç-ha-kowlukdan,
Ýadap,
Idäp ýaşamagyň amalyn
Deregne gylyjyň, okuň, sowutlaň,
Ýasandy ol ilkidurmuş azalyn.
Agdardy mes ýeri,
gysyr topraga
Dogurmaga berdi daýhan hemaýat.
Taýpabaşy kakyp söweş deprege,
Deprendi:
— Ýow güni bu nä hekaýat?
Ynha, şudur haky jeňden gaçanyň!
Daýhan agdy.
Döşün boýlady peýkam.
Ýene gandan gandy,
ýene boş galdy
Ynsan beýnisi deý şüdügär meýdan.
...Bir öwrümde ýeňlip gelýän şol jeňbaz
Geň galyp saklanýar onuň duşunda.
Seretse,
ok däl-de, altynbaş bugdaý
Gögeripdir ýatan meýdiň döşünde.
Kalbymyñ senasy (Goşgular we poemalar)
Nobatguly REJEBOWGÜLLE
Serhetde sak duran ýaşajyk ogluň,
Ýeňsesinden duşman ýarag çenedi.
Ol duýmady sessiz gülläniň dowlun,
A obada basyrgandy enesi.
Gülle — duşman ýaly sessiz.
Gelşine.
Ogluň gulakdüýbün gyrdyp gitdi ol,
Ýöne alysda bir bihabar enäň
Ukusyn hem düýşün ýyrtyp gitdi ol.
Kalbymyñ senasy (Goşgular we poemalar)
Nobatguly REJEBOWESGERIŇ YKBALY
...
Ajal akyp geldi lawa deý,
Ol söweşdi soňky demine çenli.
Ajal ony halka atyp gabady,
Ol göreşdi bilmän ölen-öçenni.
Ol uruşdy,
döşüne däl,
ömrüne
Köpnokat goýuldy sansyz gülleden.
Şonda Watan ony pýedestala
Çykardy-da, halas etdi ölmeden.
Kalbymyñ senasy (Goşgular we poemalar)
Nobatguly REJEBOWNURMYRAT SARYHANOW
Nätjek, Şükür bagşa gezek bolmady,
Nobat berlip bombalara, toplara.
Howp abandy polat azallar bile
Gazallar ýazylan ene topraga.
Her jana ýüz duşman!
Gerek däl kasam,
Diňe söweşmäge rugsat ber merde.
Tä sen beýiýe ýeňşe ýetinçäň, Watan,
Klauslar eýe bolýança erke!
Eger bir gün daşym gallasa duşman,
Ýetişmesem soňky okumy atyp,
Duşmanlaryň gyraryn men ýüregmi
Ylla limon granat deý partladyp.
Ajal oky çyksa meniň kastyma,
Ganym gidip,
Ýitirsem bar gurbumy.
Uklan çagym damyşy deý ýassyga
Damar,
Watan, seniň göwsüňe damar,
Ýüregimiň iň ahyrky urgusy.
Kalbymyñ senasy (Goşgular we poemalar)
Nobatguly REJEBOWOBAM
«Hergiz şahyrlaryň obada doglup,
Uly merkezlerde ýogalşy deýin»
Eziz obam, ýetişdiren miwäň men,
Ugrat meni başym alyp gideýin.
Darlykdan darygyp gohly şäherde
Bulançak howada bulaşsa serim,
Giňligini bersin dabanym bile
Demirtikenini çöplän ýerlerim.
Ber maňa gündogar asudalygyn,
Ähli sadalygyň kalbyma sygdyr.
Berjek peýdasyndan ýeser gylygyň
Sadalygyň berjek zyýany ýegdir.
Oba gyzlarynyň päkizeligin,
Oba ýigitlerniň namysyny ber.
Senden ýakyn ýokdur ene topraga
Sen maňa topragyň manysyny ber.
A aýralyk hemişe-de bolupdyr,
Bagt dile sen gidýän ogul-gyzyňa.
...Deňizden göterlen gara bulutlar
Derýa bolup gaýdyp geler yzyna.
Kalbymyñ senasy (Goşgular we poemalar)
Nobatguly REJEBOW* * *
Tirsekli dürbi däl meniň didelem
Hem kalbym aşakdan bakmaýar dünýä.
Meniň göreçlemde döşün perde deý
Iki ýana serpen ýürek görünýä.
Men kalbymy gözlerimde göterdim,
Gözlerimde derdim, çynym-ýalanym.
Dogry bakdym bakamda dost, duşmana
Gözler — bu durmuşda ýalňyz ýaragym.
Hoşwagt çagym kalbym ýuwunyp gülkä,
Betbagt çagym gözüm baglasa gubar,
Buldurap owama çaýylan ýaşa
Diňe gam-gussam däl,
Kalbym ýuwunýar.
Mahal-mahal ykbal çoçgara salyp,
Maňa şübhe bilen seredende il.
Meniň iň ynamdar şaýadym bolup,
Maňa öz gözlerim geçdiler kepil.
Kalbymyñ senasy (Goşgular we poemalar)
Nobatguly REJEBOWOGLUM
Deňizler
(döräli bu köne dünýä)
Daş kenara urlup tolkunlarynyň
Daşdan suratyny kertlere çekdi.
Ýeller ýelkildeşip her ýana eňýä
Hem çöllerde galýar şemalyň şekli.
Ýa baharda ýaşyl ýagyşlar guýsa,
Ýaşyl ýagyş bolup galkynýar maýsa.
Hatda huşy gaýtalaýar düýşüň hem...
Men ýagyş däl,
ýel däl,
ýa däli tolkun,
Sen hem maňa meňze
hem-de düýbünden
başga bir,
Başga bir goç ogul bolgun!
Kalbymyñ senasy (Goşgular we poemalar)
Nobatguly REJEBOWGÜÝZ
Güýzde meni horlamaýar ýekelik,
Güýz bilen birlik bar meniň ganymda.
Ol oglankam köýen söýgim deý gelip,
Ses-sedasyz çökýär meniň gaşymda.
Ol juda perişan,
juda iňkisde
Hem saçlary ýaýylypdyr birehim.
Dymyp ejir çekýäs,
köňüldäkisne
Biz sessiz düşünip birek-biregiň.
Ol dymyp ýazgarýar ähli etmişim,
Ol dymyp dyrmaýar köne derdimi.
Güýz maňa gussa däl, meniň gussama
Berýär näzikligi,
Berýär terligi.
Onsoň güýzüň körpesi deý terlenen
Duýgulaň owsuny sygmaz kalba teý.
Ýürek bolsa heder edip nazardan
Ýere gaçyp ýarylan al alma deý
Sapagyndan tänip damaýjak bolýar,
Üzülere gelýär,
Ýürek awaýar.
Solgun sähradaky imisalalyk
Kalbymyñ senasy (Goşgular we poemalar)
Nobatguly REJEBOWSaçlaryn ýolmalap, sessiz aglaýar.
Güýzüm gider,
geler ýene täzeden.
Diýmek, geregi ýok gama batmagyň.
A men ne ýaşlygy
Ne köýen yşky...
Men diňe täzeläp bilýän hasratym.
ENEM
Enem, eziz enem, hossa etme sen,
Zerar ýok bu mahal suslanar ýaly.
Maňa düşjek bolup gama batma sen,
Özümem özüme düşemok häli.
Seniň ogluň bagtdan dänjäp ýören däl,
Betbagtlygam almandyr meň eňkimi.
Ýöne şu gamgyn güýz kalbymda düşläp,
Uraýandyr ýüze solgun reňkini.
ÝA ýüzüme çabrap gidendir sähel
Ýanyp, ýaşyp barýan şapagyň demi.
Görersiň, gijäni ýuwan al säher
Owalky kaddyma getirer meni.
Boýlap çal güýzleriň uzyn gijesin
Ýatmaýanma örtenýäniň bilýärin.
Ýok, men dert çekemok,
Kalbymyñ senasy (Goşgular we poemalar)
Nobatguly REJEBOWBar bolsa derdim
Şygra siňdirýän-de halas bolýaryn.
Häzir-ä derdem ýok gussa çümmäge,
Başymyz dik,
Il-günümiz abadan.
Bir dilegim: sen aman bol dünýäde
Öz bitap halyňa etme aladam.
Hem haýyşym: säher serilip galan
Ogluň oýarmaga geleniňde sen.
Dagap ýatan filtrlerin çilimiň
Peşeňe meňzedip haýykma, enem!
* * *
Biz nähili dostduk?!
Neneň ýoldaşdyk?!
Kalba ýerleşmezdi ýürek joşumyz,
Alnymyzda bardy owadan dünýä
Hem-de entek ýaşalmadyk ýaşymyz.
Çüýşäni däl,
üleşerdik gussany,
Ony biz bölekläp çekerdik merdem.
Şatlygmyzam bölüşerdik,
ýöne ol
Biziň herimize ýeterdi birden.
Kalbymyñ senasy (Goşgular we poemalar)
Nobatguly REJEBOWBiz nähili dostduk?!
Ýokdy biz ýaly.
Ondan bäri ençeme ýyl geçipdir...
Bir dostumy alyp gitdi aýaly,
Beýlekisin maşyn alyp gaçypdyr...
Ýene biri ýiten eken meýlisde...
Gitdik sülgün jüýjesi deý pytyrap.
Soň seretsem, birek-birekden däl-de,
Düşüpdiris uly dostlukdan yrak.
Bu bir durmuş.
Şatlyk düşläp geçende,
Deň bölüşýär täze dostlaryň seniň.
Ýöne galsaň kynçylygyň içinde,
Ony kem göreňok ýalňyz çekeniň.
Käte duşup köne dostlaryň bile,
Iş-güýç, ahwal hakda soraşýaň başda.
Soň bolsa dymylýar, alaç ýok bize
Ýatlama älemne gitmeden başga...
Göwnejaý däl söhbet, meýlis gyzyksyz
Hem alyp gaçanok käsedäki meý.
Göwnejaý däl...
Ylla eldeki gazlaň
Toýnuk guran bolup köle barşy deý.
Kalbymyñ senasy (Goşgular we poemalar)
Nobatguly REJEBOW* * *
Dünýä!
Men bir geçip barýan ötemen,
Haka dost men
Hem duşman men telege.
Bar baýlygym seňki,
aslynda saňa
Bölüşmäge gelmändim men tereke.
Gazananym seňki, derejäm seňki.
Öwezine ýokdur hiç hili şertim.
Diňe işlemäge mümkinçilik hem
Maňa birazajyk puryja bergin.
Men seniň içiňden geçip gideýin,
Söýüp seniň mährim siňen ýerleriň.
Didaryndan doýman elwan säheriň,
Bimaryndan doýman sergin ýelleriň.
Men seniň içiňden geçip gideýin,
Örteneýin,
özüm öwreýin çäje —
Hem meýlise rowa görmedik ömrüm,
Ýalňyz ömrüm saňa bereýin paja.
Soň meni demine dartsyn şum ajal,
Göroglyny ýuwduşy deý aždarhaň.
Şonda kese tutup almazdan şygrym,
Kalbymyñ senasy (Goşgular we poemalar)
Nobatguly REJEBOWMen geçip giderin ajaldan parran.
ŞAHYR GOŇŞULARYMA
Dünýä artyk berýän däldir hiç zady,
Kemmagal bolmasaň bermezem ol kem.
Oturşalyň, dostlar,
gülşeliň baky
Beýle bir kemmagal däldiris, belkem.
Şatlygmyzy paýlaşdyk biz pul ýaly,
Çekişdik gam ýüregmizi aýaman.
Bize «geldigeçer» diýdi panylar,
Bimanylar diýdi bize «eý, aman!»
Işledik düýbüne ýetmäge işiň,
Ýazdyk, şygyrlarmyz gögerdi ýerden.
Ýöne dünýä uly,
Ýöne dünýä giň
Ony şygyr bilen düzedäýerden.
Belkem, ýaş öleris,
belkem, biz... ýöne,
Galmaz kalbymyzda bir zerre arman.
Çünki ölmeris biz tutuş bir ömre
Berlen ähli güýjümizi gutarman.
Kalbymyñ senasy (Goşgular we poemalar)
Nobatguly REJEBOWGURBANNAZAR EZIZOWA
Sen güýzüň aşygy,
Güýzüň aýdymy,
Sen şygyr ýazardyň gamgyn güýz hakda.
Hasratly heň edip barýan durnalar
Seň setiriň bolup görnerdi hatda.
Halkyň şahyr bolup çüwäýen bagty,
Şahyr bolup çüwen bagty ilimiň,
(Şöhratly söz üçin bagyşla,
ýöne
Sen nä şondan pesi diýer ýalymyň).
Il günüň ruhuna — aýdyma sygnyp,
Hem sygryp şatlygyň-ahyň şygra sen,
Bu gün ajy habar bolup gelşiňe
Sen aga-da
Sen ýasa-da sygmadyň.
Asgyryp tur-da sen (bor how, oýun-da),
Çörek deý şygryň ýaz güýzüň hakynda
Hem okap ber edehediň boýunça
Käbir ýerde edep bilen sakyn-da.
...Güýz deý hasyllydyň,
bereketlidiň,
Miweli bag kimin egikdi seriň.
Başyn ýere urup aglaýar saňa
Kalbymyñ senasy (Goşgular we poemalar)
Nobatguly REJEBOWÝürekden düşünen daragtlaň seniň.
Üzlem-saplam tozan güýzüň ahy deý
Gumak ýolda tüsse kimin suwlunýar.
Derekler atylýar jynssyz agy deý.
Sary sähra
Aglap bilmän ýuwdunýar.
Ýanýar, daragtlaryň ýapragy ýanýar.
Wah, gyrmady güýzüň derdi öňdenem...
Bu ot alan güýzi gözýaşlar bilen
Öçürersiň neneň,
Öçürjek neneň?!
Kalbymyñ senasy (Goşgular we poemalar)
Nobatguly REJEBOW* * *
Dünýä gelip az çekmedim hasraty,
Agladym,
eňredim,
güldüm,
oýnadym.
Kä doglan günüme okap lagnaty,
Kä şol güni dostlar bilen toýladym.
Durmuş geçdi ýowuz sapagyn maňa,
Başymdan inderip müň bir oýnuny.
Göz ýetirdim: adam ölmeýär
diňe
Başga kişä goýup gidýär ornuny.
Ajal yzymyza düşüp ýör biziň
Hem saýlap ýagşyny aparýar ilki.
Ýaman bilen işem ýok-la, deregne
Ýamany ýaratmak kyndyr-da, belki.
Men näçe ýakynym, ýadym ýitirdim.
Gelen gidýär,
Gidýär galdyryp arman.
Ýöne duşmandan-a mert eken ajal,
Ol gelmeýär eken bir nyşan bermän.
Ajal gelse birniň gyýgy ajaýar,
Dilinden bal damýar,
Sözünden asal.
Paýlap gutarmanka mährini ile
Kalbymyñ senasy (Goşgular we poemalar)
Nobatguly REJEBOWOny bir gün alyp gidýär şum ajal.
Ajal gelse birniň labzy süýjeýär,
Gargynýar,
sögünýär,
käýinýär
ýanýa.
Ölüm howsalasy abanan çagy
Diýmek, ol kimligin aýdýar bu dünýä.
Ýene biri dumly-duşa hars urup,
Ýygyp-ýygnap dokuzyn düz edende,
Ölýär gidýär.
Diýýär oňa il bolsa:
— Arman, hözirin-ä görmedi bende.
Ajal aýlanyp ýör yzymyz çalyp,
Ol hiç kimden alanok seň salgyňy.
Ýöne onuň duşmanyňdan bir parhy
Mertlik bilen alýar adam ogluny.
Kalbymyñ senasy (Goşgular we poemalar)
Nobatguly REJEBOWSOŇKY SABYR
Men duýmadyk bolýan...
Gardaş, sen öte
Yrşgyn alýaň,
Bulaýarsyň ýüregim.
Men duýmadyk bolýan
gidýärsiň öte,
Peýdalanyp özüň ýaly ejizleň
Dünýä döräp toslan ähli ýaragyn.
Men duýmadyk bolýan,
degnama degýäň,
Düşün, başym galdyramok asgyna.
Sen sapyňa myrryhlary ýygnaýaň.
(Birden dikleşäýsem, hiç bolman dary
Döker ýaly aýagymyň astyna).
Men duýmadyk bolýan,
sen gysyp gelýäň
Hezil edýär ýanyňdaky näkesler.
Garaşýan — ol berlen puryja.
Duşmany golaýna goýberýär şeýdip,
Hut şeýdip, oklary saýpallan esger.
Kalbymyñ senasy (Goşgular we poemalar)
Nobatguly REJEBOWKYN BOR EKEN...
Kyn bor eken dostuň ikilik etse,
Kyn bor eken dönse senden syrdaşyň.
Duşmanyňdan hatarly ol iki esse,
Hem syrtyňy açar,
Hem-de syrlaryň.
Gowşak tarapyndan geler ol hernä,
Garaşmaýan ejiz ýeriňden geler.
Ilki ýangyn edýär bukulyp perdä,
Soňundan hars urup söndürşen bolar.
Dostum, senden minnetdar men,
(geňleme)
Sende ýalňyşanma çekemok arman.
Bir-ä satmadyň sen ýeri gelmese,
Birem satmadyň sen özümden arzan.
Kalbymyñ senasy (Goşgular we poemalar)
Nobatguly REJEBOWGÖWÜN
Göwne degip bilýän däldir del kişi,
Del kişiň almytyn özüne bakan
Oklap bolýar,
duşman granatyny
Gapyp zyňylşy deý yzyna bakan...
Göwnüňe degiler,
tutarsyň içiň,
Dymarsyň,
Gyzyl ot geçer içiňden.
Seni ýykyp bilmedik bir syrdaşyň
Göwnüň ýykyp aryn çykarar senden.
Örtenersiň günä özüňde ýaly,
Özüňi azynyň astyna salyp.
Göwnüňe degiler — aslynda saňa
Seniň öz-özüňi iýdirjek bolup.
Kalbymyñ senasy (Goşgular we poemalar)
Nobatguly REJEBOW* * *
Bir gün meni deň-duşlarym öwdüler,
Ynandyryp,
Subut edip bir kemsiz.
Öwdüler: özümiň gyz bolup dünýä
Inmänime, dostlar, begendim çensiz.
Olar meni asman sary oklady.
Beýiklige bolsa çäk barmy näme?!
Ýok, meniň başym däl,
daşym aýlandy
Men şindi ýetmänkäm öz derejäme.
Başga eken beýikligiň howasy,
Gögi küýsäp göwün karar tapmady.
Soň meni şeýle bir beýge zyňdylar
Hem-de hiç kim gapmady...
Kalbymyñ senasy (Goşgular we poemalar)
Nobatguly REJEBOW* * *
Dostum, boş kelläni götermek ýeňil,
Egniňde durmuş däl,
Ýel berilen şar
Bar ýaly, ol seni belende götär.
Ýaňramakdan ýaňa hezil eder dil.
Sen kelläňi alyp gaçyp barýansyň.
Kelläň seni alyp gaçyp barýandyr.
Aladaň, derdiň ýok. Kalbyň armansyz,
Il-gün üçin ýaş dökmersiň dideden.
Dostum, boş kelläni götermek ýeňil,
Agramy kesekä düşýär diýmeseň...
Kalbymyñ senasy (Goşgular we poemalar)
Nobatguly REJEBOWULULAR ÜÇIN SANAWAÇ
(Degişme)
Iňňä-iňňä,
Ujy diňňä
Bu agynyň diňe ujy,
Akja bäbek, hany diň-dä!
Çapala sen, bökele sen,
Hezillikdir dünýä çyksaň.
Ylgap-ylgap çykanyňam
Duýmarsyň sen çagalykdan.
Onsoň lebe basyp lebi
Bararsyň sen bal-balyna.
Girersiň sen şek-şekine.
Gysgadyr ýaz gijeleri,
Wah, uzyn däldir ýaşlyk-da.
Humarlykdan aýňalarsyň
Bäbek getiren buşlukda.
Onsoň gelniň şatyr geçi,
Seniň özüň gotur geçi,
Ünjülisiň ýola çyksaň,
Dolar barar otag içi
Guzujykdan, owlajykdan...
Onsoň dostum, jomakaýdyr,
Çorttakoýdyr täleýiň seň.
(Düşünmeseň kyrkda oňa
Düşündirip nädeýin men)
Onsoň seňki halalaňdyr,
Onsoň seňki hapbaň, adam!
Kalbymyñ senasy (Goşgular we poemalar)
Nobatguly REJEBOWÖe — bir zat tapsaň, adam!
Alanyň-a hiç zatdyr seň,
Berjegiňem öwüt bolar.
Onsoň ýaryl, onsoň böwsül
Ne-hä eliňden iş geler,
Ne-de kelläňde huş galar,
Tur oturma sulba bolup,
Tur babajyk,
Tur hany
Çyk!
* * *
Meniň goşgularmy gamly diýipsiň,
Gussaly diýipsiň meniň şygrymy.
Olar meýiň ylhamyndan döremän
Ezip çykdy, syzyp çykdy bagrymy.
Düşünýän, Watanym bagtyýar örän,
Onuň aýy-ýyly aýdymly-sazly.
Ýöne şahyr ýüregine gam berýän
Şindi adamsypat deýýuslar azmy?!
Nadyl däl men ilden, adyl ykbaldan
Gussada duranok başymdan agyp,
Ýöne är ömrüne aglara ýetýär
Duluňdan ses bilen ugrasa tabyt.
Gussa — ejizligiň, kalbyboşlugyň,
Nyşany däl. Ol ömüriň talapy.
Kalbymyñ senasy (Goşgular we poemalar)
Nobatguly REJEBOWGusa adamzady mazmuna çagyr,
Boş şowhun gyrmanka ömür tanapy.
MEŇZEŞLIK
Ýapr aklaň ýüzünde derýaň döreýşin,
Derýada ýapraklaň reňňini gördüm.
Dogulýar,
topraga duwlanýar ynsan,
Bugdaýda ynsanyň meňzini gördüm.
Otda gördüm daragtlaryň ösüşiň,
Güllerde synladym sönüşin oduň.
Erkin rifmalaşýar ölüm hem ömür
Ýaryň gije,
Ýaryň gündiz, eý adam!
Toýnagyň astyna çüýlenen nallar
Ýatladyp dur ýabylaryň hamydyn.
Ynsan ogly, meňzeş seniň ykbalyň,
Meňzeş seniň sallançakdyr tabydyň!
Kalbymyñ senasy (Goşgular we poemalar)
Nobatguly REJEBOWDÜNÝÄ
Dünýä, sen küýzegär,
Bu goja şary
Küýze kimin pyrlap,
milon asyrlap
Ýasadyň,
bişirdiň,
nepis bezediň
Hem ony säher deý al-elwan meýden
Püre-pürläp,
Ynsan döräli bäri
Güjeňlediň dünýä inene,
ýöne
Gandyrdyňmy kimdir birini, heý sen?!
Ynha, indem gelipdir meň gezegim,
Eý küýzegär, göwün şerap küýseýär!
Eňegimi basyp ganaýyn kemsiz.
Gandyr meni,
Ýogsa günleň bir güni
Galarsyň mensiz...
Kalbymyñ senasy (Goşgular we poemalar)
Nobatguly REJEBOW* * *
Nazarymy bedew kimin gezdire,
Al-ýaşyl bossanly meýdanlarym bar.
Hoşboý ysa ýüregimi ezdire,
Gül-pürçük açylan reýhanlarym bar.
Gülgün ýazy geler gögi gürleýip,
Duýgudan kalbyňy püre-pürleýip.
Şol gysga bahary al-ýaşyl geýip,
Baky dowam edýän jenanlarym bar.
Ýara meňzär inçe billi derýasy,
Ýaza meňzär dört paslynda her ýany,
Kalbyň teşneligni gandyrar ýaly
Bilbil bagşylarym, dessanlarym bar.
Balyň iýip labzym süýjedi meniň.
Gülüň ysgap yşkym güýjedi meniň.
Keýik bulgurynda göterip meýiň
Mes bolup gezmeli seýranlarym bar.
Göterlen tarplaryň mozaikasyn,
Islän gökden, islän ýerden okasyn.
Jeýhunymy — berekediň sakasyn
Diýara damar deý aýlanlarym bar.
Goý, artsyn döwletiň pajarla, ülkäm,
Rowaçlan ebedi baharda, ülkäm.
Adyň meşhur edip jahanda, ülkäm.
Kalbymyñ senasy (Goşgular we poemalar)
Nobatguly REJEBOWBAGTY bina edýän eýýamlarym bar.
ARZUW
Maňa başga zat gerek däl dünýäde,
Saglyk bolsa,
Ilim abadan bolsa.
Öýüňe dolansaň işiňden çykyp,
Çülpeleriň ylgap gujaga dolsa.
Goňşokara gitse goňşyňa bakan,
Tabagyň başynda bolsa başyň jem.
Dil bitmedik ogluň güjür-güjürin
Diňläp dünýäň manysyna düşünseň.
Postuň däl-de, rastyň bolsa daýanjyň,
Janyň däl-de, dostuň bolsa aýanyň.
Sowgada däl,
geleriňe garaşsa
Alys ýola gideninde, aýalyň.
Seň göteren derdiň iliňki bolsa,
Senem egbarlaňda göterse şol il.
Özgäň agysyna aglan agylaň,
Bolsa betbagt çagyň gülmäge delil.
Başga zat gerek däl, baýlyk gerek däl,
Ýöne eýermäge ata däbine
Bolsa bir myn ýaly altynyň her hal
Agyzda däl,
saklara suw kädide...
Kalbymyñ senasy (Goşgular we poemalar)
Nobatguly REJEBOWMaňa başga zat gerek däl dünýäde,
Gojalar kakasna meňzäpdir diýse.
Toýa çakylykçy gelse yzyňdan
Çagyrtdyrman barsaň sadaka, ýasa.
DURNALARYŇ DÜŞELGESI
Ýaz — bu toprak durnalara düşelge,
Güýz — bu toprak durnalara düşelge.
Meniň ülkäm goşaýazly ülkedir
Durna bolsaň — törüm seňki
Üýşenme.
Kalbymyñ senasy (Goşgular we poemalar)
Nobatguly REJEBOWBAGTYM
Ah Garagum, ýowuz bagtym, Garagum,
Horlanýaryn soňky günlerde çensiz.
Öz-özümden göwnüm geçýär birhili
Ownan ýaly,
ýuwnan ýaly men sensiz.
Bilýän: mertligimiň, namys-arymyň
Gözbaşyny senden alyp gaýydýan.
Ýöne neçüýn hiç zat ýitirmesem-de,
Seniň bilen duşuşmaga haýykýan?!
Gazaply bakyşyň ýetenok maňa,
Kän gürleýän,
ýazýan — barysy suwuk.
Geldim men özümi iýmeden ýaňa
Men saňa dönmegi ýüregme düwüp.
Ýok, men asla muşdagy däl geçmişiň,
Şu günem,
ertirem basanok howum.
Ýöne ses-selemsiz ýakýar meň içim
Şu ýowuz ümsümlik,
Tebt alýan howur.
Seniň gyňyr ruhuň kimin tüweleý
Başyn göge diräp edenok seýil.
Dynç almaga düşlän bir sümek ýel deý
Kalbymyñ senasy (Goşgular we poemalar)
Nobatguly REJEBOWOtyr ýaşyl ýaşy çirkizlen selin.
Guba çägelerin bagryna basyp,
Uzyn süýnüp ýatyr dem-düýtsüz gollar.
Dürräniň yzy deý tenine batyp
Aýlanýar, öwrülýär öçügsi ýollar.
Hol saýda çaýkanyp ýatan deňiz däl,
Salgym däl,
gaçypdyr bir parça asman.
Ygýar ak buludyň gara kölgesi...
Saňa duýgudaşlyk edýärmi?
Ahmal...
Duýgudaşlyk merdiň nämesne derkar.
Ol zerur ejize,
Haýy gaçana.
Goç ýigde ýürekdeş ýetmeýär herhal
Için döküşere.
Göwün açara.
Göwün açyşmaga geldim, Garagum,
Ýekesiräp geldim seniň ýanyňa.
Jöwzaňa ýarasyn daglap ýüregiň,
Gözýaşym sürteýin sary ýalyňa.
...Birden ünsüm bölýär alym ýoldaşym
Sylyp ýüzden joralanýan derleri.
Garagumum — kemsiz bişen gömme nan
Çägesini kakyp iýibermeli.
Kalbymyñ senasy (Goşgular we poemalar)
Nobatguly REJEBOWÜÇ WESÝET
(Bälçik babanyň gürrüňinden)
ATA DURDYÝEWE
Adam ata türkmen eken aslynda,
Ol ýere gelensoň behiştden kowlup,
Jennet gurjak bolup zemin üstünde
Işlänmişiň depesinden gum sowrup.
Biminnet iýmäge ekipdir galla,
How-a geýim üçin gowaça eken.
Ölmänkä gulagy göründen ýaňa
Ogullaryň jemläp üç wesýet eden:
«Birinjiden, çykyp başlasa janym,
Murgapdan suw beriň pamyk bile siz.
Päkliginden ýetişdiren pagtamyň
Gelýär meniň kemsiz ganyp gidesim.
Ikinjiden, maňa kepen ediň siz,
Ak pagtadan dokalan ak matany.
Zeminde işimiň kepili bolup
Ol jennete elter Adam atany.
Üçünjiden ýazyp guba çägeden
Üstünde dem salym goýuň siz meýdim.
Tirpildim bar bolsa dirilerin men,
Ýogsa äkidiň-de nätseňiz şeýdiň!»
Kalbymyñ senasy (Goşgular we poemalar)
Nobatguly REJEBOW* * *
Ýaşyl ýaýlalara ýagdy ýagyşlar,
Zemin gül öwüsdi,
Al-ýaşyl geýip.
Ýagdy ol çöllere,
göçýän çägeler
Heýjana geldiler göçmesin goýup
Ýagdy deňizlere,
Ýeneki günde,
Ýagmyr bolup galkynmaga asmana,
Ol daglara ýagdy.
Ak garlar bilen
Ýere garşy bulak bolup akmana.
Ol şähere ýagdy,
gara turbalaň
Hem şäher dumanyn öçürsem diýip.
Ýagdy,
ýazyň ýagşy,
ýagdy joş alyp.
Asfaltdaky doňan ownuk daşlar däl,
Ýatyr ýazyň ak ýagyşy daş bolup.
Kalbymyñ senasy (Goşgular we poemalar)
Nobatguly REJEBOWERTEKINIŇ SOŇY
Garagumuň ýüreginiň törüne,
Garagumuň jümmüşine çekilip,
Çermelýär çölümiň gözellikleri
Gizlenýär keýikler howpdan çekinip.
Bize goýup çolalygyn çeşmeleň,
Boşlugyny goýup çemenli ýapyň,
Çölüň ýüregine çekildi kileň,
Diýmek, olar bu gün ýürege ýakyn.
Gezýär olar egni goşaly ykýan
Duýgusyz awçylaň gözünden daşda.
Ol ýere del bir zat bolmaýar myhman
Ýazda topar gonýan durnadan başga.
Ene keýik bolsa tokar owlagna
Birmahallar bir söý bilen eldeki
Bolan owlak hakda
hem Mejnun hakda
Aýdyp berýän örän täsin erteki.
Ýöne elem dartyp gelmeýär Mejnun
Ýakasyny ýyrtyp, didesin ýaşlap.
Gözlerinden ogşaýan ýok owlagyň
Leýlisiniň jeren gözlerin ýatlap.
Tokarja owlajyk ýekesireýär:
Kalbymyñ senasy (Goşgular we poemalar)
Nobatguly REJEBOW«Mejnun, Mejnun näme düşdüň sen
yrak!»
Bu çaklar ýok borly çöllere çykýan
Gumly gyzyň söýgüsinden däliräp...
Ýekesiräp,
Mähir küýsäp
ertekiň
Yzyna düşmäge bolýar ol mejbur.
A etekde bolsa sataşýar oňa
Ak arakdan gähnän gerk-gäbe mejnun.
Kowýar motor äpet gözün ýandyryp,
Gaçýar Garagumuň ýüregne keýik.
Nirede sen Rehmet?
Göwsüň gerip çyk:
«Saklan, awçy atma jereni» — diýip.
Syrylyp ertekiň perdesi birýan,
Keýijek gazaply yza garady.
Çyraň ýagtysyna ýandy biçäräň
ÝA gözýaşy,
ÝA gözüniň garasy.
Soňra tüpeň göçdi,
Ýazyldy jeren.
Otlar ýandy,
gije gaçdy ýangyndan.
Çöl ot aldy, okdan däl-de jereniň
Zyňlyp giden goşa garaçygyndan.
Kalbymyñ senasy (Goşgular we poemalar)
Nobatguly REJEBOWKEÝIK
Çebşejikkä getirlipdi şu öýe,
Ynsandy gözüniň ilki göreni.
Ýadyrgady.
Tutundy soň eneke
Öýüň enesini çölüň jereni.
Ol ot iýdi oglanjygyň elinden,
Gyzjagazyň bedresinden suw içdi.
Bir gün bolsa geçip ynsan mährinden
Ganynda bar çöllerine gowuşdy.
Aýlar-günler geçdi. Bu jelegaýa
Gaýdyp garasyny salmady keýik.
Agtyklarna akyl berdi ol goja
«Görseň, şahyr Nepes mamladyr» diýip.
Üç ýyl geçip, ýetende üç ýaşyna
Gijäň tümlügini ýuwanda säher,
Ýaralanyp,
ýegşerip bir ýanyna
Ak çägeden oba indi janawer.
Tanyş itler garşy aldylar üýrmän,
Keýijek böwründen sarkdyryp ganyn,
Gelip aýagyna sessiz ýykyldy
Mähriban enäniň,
Tanyş gojanyň.
Kalbymyñ senasy (Goşgular we poemalar)
Nobatguly REJEBOWIki öň aýagna kellesin goýup
Kynlyk bilen açanynda gözüni,
Balkyldaýan görejinde keýigiň
Oň naýynjar hoşallygy göründi.
Keýik endiredi ýel degen per dek,
Bozardy ýaş-jahyl,
Bozuldy garry.
...Öz öýüňe gelip, süýnüp jan bermek
Haýwana,
ynsana eziz bolarly.
Kalbymyñ senasy (Goşgular we poemalar)
Nobatguly REJEBOWBEDEW
Söweş güni segräp, geçip serinden
Hatap agzyn açyp atyldy bedew.
Ýeri-gögi endiredip sesinden
Duşmana arslan deý asyldy bedew.
Döşi bilen...
depip, gapyp, parçalap,
Söweşdi ynsan deý akylly bedew,
Asylly bedew.
Arman...
Gursagynda galdyryp arman
Bedew jeňden çykyp gitdi, esediň!
Dözmän jeňde galdyrmaga eýesin.
...Soňky ýola sypalaýar topragyn
Penjeleri başsyz galan jesediň.
Kalbymyñ senasy (Goşgular we poemalar)
Nobatguly REJEBOWSARÇLYK
Sarç-sarç bedewlere düşünmek gerek,
Örklemäň bedewi joşan baharda.
Onuň ejir çekýän gözlerne seret,
Ýok, ol çydap bilýän däldir gaharna.
Bilýäňizmi, asla bedew at näme,
Aslynda bedewiň parhy nä bizden?!
Ol — biziň ýitiren tebigylygmyz
Daşdadyr ol biziň düşünjämizden.
Goýberiň,
goý, gitsin ýaýla ýaň salyp,
Ýazlara ýuwulsyn zenan bedeni.
Joşan duýgularnyň ýüzüni alyp,
Örklemäň siz,
Örklemäň siz bedewi.
Goý, ol siziň mähriňize baglanan
Kaýyllygny unutsyn-da bir sellem,
Ýel deý süýnüp köşeşdirsin özüni,
Ýel deý süýnüp tapsyn derdine melhem.
Sarç-sarç bedewlere düşünmek gerek,
Syn ediň didede doňan aha siz.
Göwresne sygmadyk tebigylygyn
Baglap goýmaň, baglap demir myha siz.
Kalbymyñ senasy (Goşgular we poemalar)
Nobatguly REJEBOW...Bedew başyn silkip çarpaýa galýar,
Çydaman ýürekde ot alýan tebde.
Şol pursat sanjylýar bokurdagyndan
Zarp bilen toprakdan sogrulan teble.
RUBAGYLAR
Bahar bolup girmediň sen kalbyma,
Gülletmediň bu ýalaňaç ykbaly.
Ýok, sen maňa bagt bolup gelmändiň,
Betbagtlyk goýup gideriň ýaly.
* * *
Siňňin ýagyş ýagyp geçdi gyssanman,
Ýerde dörän köle ýeterli däl san.
Seretse-ne ol kölleriň, kölçeleň
Her birinde janlanypdyr bir asman.
Kalbymyñ senasy (Goşgular we poemalar)
Nobatguly REJEBOWÜÇLEMELER
Özüňe deňlejek bolma her kimi:
Bäş barmagyň deň bolanda, gadyrdan,
Ýumrugyň şeýle berk düwülermidi?
* * *
Durmuş meni şeýleräjik okatdy:
Dünýä atly çylşyrymly sözleme
Jepakeş garynja ikinokatdy.
* * *
Atylan ok alyp düşdi serçäni,
Ynandy guş: gözlerinden ýylanyň
Ýasandyrlar öýdüp gyzgyn seçmäni.
Kalbymyñ senasy (Goşgular we poemalar)
Nobatguly REJEBOWGUW
Al-asmandan ýalňyz uçup gelýän guw,
Üstüne döş gerip gülli meýdanyň
Ene ýere gujak açyp gelýän guw,
Owazyny eşdip tisginip gitdi
Ýyldyz kibi süýnüp gelýän peýkamyň.
Uçdy ak guw,
dalda agtaryp jana,
Gaçdy ak guw gök asmany kürekläp.
Gaçdygyça golaýlady nyşana...
Ol gygyryp näletledi pelegi...
Görse, oky göni alyp gelýärdi
Bir mahallar öz gaçyran ýelegi.
* * *
Ahyr bagty çüwdi garry peleňiň,
Sebäp bilen açyk galdy gabsasy.
Rehimi däl,
bir ýalňyşy pelegiň
Azat etdi.
Hoş gal şäher gabsaly.
Hoş gal haýwanat bag,
demir kapasa.
Hem-de ýesirligiň derdi-azary...
Şir ýuwaş ädimläp daşary çykdy,
Öz düýşüne sary,
Ýaşlygna sary.
Kalbymyñ senasy (Goşgular we poemalar)
Nobatguly REJEBOWOl awlakly daglaryna howlukdy,
Gözün ýumup,
ysgap erkin şemaly.
Gabagyn galdyrdy, tisgindi ýolbars,
ÝA ykbal şir bilen edýärmi henek?
Ol nirä garasa,
Nirä ýörese,
Gözenek, gözenek, demir gözenek.
Howany penjeläp, gelip gahary,
Arlady garry şir, elheder alyp.
...Elek ýaly gyýym-gyýym nazary
Durdy oň daşynda kapasa bolup.
GARRY TUT
Garran tudy gördüňmi sen, gardaşym.
Ol durşuna gujur,
Durşuna töňňe.
Oňa meňzetme ýok bir-ä şahyrdan,
Birem zürýady ýok ynsandan öňňe.
Ýogsa birmahallar gözüň giderdi,
Atlaz ýapragyna.
Syrdam baldagna,
Çagajykkak hernä damak ederdi,
Tudana däl, pudagyndan bal damsa.
Ýöne oňa bahar gussa getirdi,
Kalbymyñ senasy (Goşgular we poemalar)
Nobatguly REJEBOWOnuň çybygyny pürrelärdiler.
Gurçuklar ýapragyn öwürse pilä,
Güýz ony ot üçin dürrelärdiler.
Şeýdip ol garrady,
bedroý garrady.
Ne-hä ýaprak çykdy,
Ne baldak çykdy.
Ahyr bolup diriligniň sarpasy,
Bir günem düýbünden saldylar byçgy.
Ony kesim-kesim edip atdylar
Iki kyrk gulaçlyk guýyň düýbüne.
Şonda kyrk ýyl çöwlük bolup ýatdy ol
Ezlip guýyň şor suwuna, lüýgüne.
Soň ony gyrdylar,
oýdular için,
Ýene set müň derde etdiler duçar,
Onsoň neneň tar bolmasyn pileden,
Onsoň neneň tutdan bolmasyn dutar!
ÇOLUK
Azaşdy çoluk.
Ýürege ümür deý doldy howsala.
Patrak gowurlan deý köýük çägede
Batyp-çomup,
Kalbymyñ senasy (Goşgular we poemalar)
Nobatguly REJEBOWZowzala!
Tamdyra meňzeýär asman gümmezi
Depäňde gün bolsa ölüm deý ýowuk.
Ol ölümin boýun aldy mert bolup,
Ýöne ony ajal
Ýatyrka peýläp,
Örän meňzeş dört tarapyň haýsynda.
Çalymdaş depeler,
Çalymdaş gollar...
Şol giden ýeriňe getirýär aýlap
Ýollar.
Ümmülmez Garagum söýgüsidi oň,
Gel-gel öz söýgiňem edermi heläk.
Aýlandy ol,
Ýöne aýňalmady ol
Gollary, saýlary çyksa-da eläp,
Törpi deý dil bilen dodagyn ýalap.
Soň mertlige tarap,
Ölüme tarap
Ýöredi üç gün.
(Otlar öýdüp gorkýar sary samany
Gözüniň öňünde gaýyşýan uçgun).
Emedekläp, soňra bagyrtlap süýşdi,
Herekete öwrüp iň soňky demin.
Garaşmady ölmüň özi gelerne,
Kalbymyñ senasy (Goşgular we poemalar)
Nobatguly REJEBOWÝene alaň aşdy,
Anha, alysda
Tolkun atyp ýatyr çarlakly deňiz.
Çoluk şol bol suwa basyp dodagyn,
Şol bal suwa ýüzlerini çümürdi.
Suw daglady dodagynyň köýgüni.
...Çolugy alypdy ölmüň elinden
Onuň salgym atyp gelen söýgüsi.
«GEÇMIŞ»
GOŞGULAR TOPLUMYNDAN
I. SALLANÇAK
Ogul öldi.
Naçar ýürek ýumurtga deý çakylyp,
Dünderildi enäň dünýäsi başşak.
Gelin gitdi ogludyr şum bagtyny
Ykbala taşlap.
Zaryn owaz hüwdüleýär agtygy,
Köredip ýumrulan ojakda ody
Hem solan durmuşyň ýüzüni ýelpäp,
Köneje sallançak kejebe kimin
Gussadan,
gugaryp galan ýurdundan
Yrgyn atyp ertä bakan barýardy...
Kalbymyñ senasy (Goşgular we poemalar)
Nobatguly REJEBOWII. ÝETIM
Damjak bolýan gözýaş ýaly naýynjar,
Bir ýigidiň mirasy ol, ýasy ol.
Ynjamasyz ýöne ýerdenem ynjar
Dyrnajygy gopan maýa ýaly ol.
Ýok, ol aglamaýar.
Ýok, ol gülmeýär
Şeýle bir perişan bolsa-da haly.
Aglar ýaly diňdirmäge kimsi bar,
Kimsi bar gülende buýsanar ýaly!
III. KEÝMIR BILEN
NEDIR ŞANYŇ GÜRRÜŇINDEN
— Men saňa ýol goýdum ölümden başga,
Kim sen şanyň raýyn ýykara, Keýmir!
— Men türkmen peýkamnyň ujuna urlan —
Almazdan keýbir.
Men Keýmir.
— «Ýurdum» diýip sürüp oturma, Keýmir,
Gahrym gelse, ol sürenden giň däldir.
— Ýok, şahym, ol Aýa bir gijelik ýol
Güne bolsa tutuş bir günlük ýoldur.
Ol nije seň ýaly şalaň ýygynny,
Bir goolunyň aşagyna sygyrdy.
Kalbymyñ senasy (Goşgular we poemalar)
Nobatguly REJEBOWIV. IŇLIS IÇALYSYNYŇ HASABATYNDAN
Soňsuz talaňlardan,
deňsiz ejirden
Dargan bu ýurt eger karta geçirseň,
Ak çägede ýazlyp goýlan bagana,
Bir sugry bagana türkmeniň ýurdy.
Ony ajy derne eýläp saýrylaň
Geýäýse Angliýa,
Missis Angliýa
Hem owadan bordy,
Hem-de baý bordy...
BAÝLYK
Ýer üstünde ýaşaýyş,
Geçmiş astynda.
Alymlar agtarýar taryh kitabyn
Agtaran deý ýeriň ýedi gatlagyn.
Oýan indi, oýan geçmiş, asgyr-da
Hem aýan et, busan hakykatlaryň.
...Gadym gubur,
pide-pide kepeni —
Kül deý,
ýöne sudur,
Tozupdyr halys,
Garaşmakdan ýaňa rozy-magşara.
Kalbymyñ senasy (Goşgular we poemalar)
Nobatguly REJEBOWBurnuňy gaňyrýar dymyljyk bir ys —
On birinji asyr kükäp dur kükäp.
Gözün tegeleýär alymlar ýene,
Adaty gabyrda adamyň ýerne
Küde-küde kitap
Hem döwet galam.
...Howply duşman abananda
kitaby
Adam kimin jaýlar eken babalam.
* * *
Dünýän tylla sary jemalyn ýoýup,
Ýüzüň ýyrtyk bulut ýapypdyr Günüň.
Uçup gelýän mizanpamygyn ýolup
Sarpa bilen açýan güýzüň möwsümin.
Diňşirgenip, üşerlip dur daragtlar.
Ajy habar basan ýaly sussuny.
Sap-sary güýz timisgenip bir syhly
Ysgaşdyrýar çöp-çalamlaň astyny.
Birdenem çal güýzüň ilkinji awy,
Bir ýaprak şüdügär topraga gaçyp,
Uçjak bolýar näler.
Höwürtgesinden
Sypyp gaýdyp guş çaga deý ýaprajyk.
* * *
Uruş. Açlyk. Kütek päki. Şumjarýasyň çydap bilmän,
Kalbymyñ senasy (Goşgular we poemalar)
Nobatguly REJEBOWIki dyzyň arasynda şugundyra döner kelläň.
Şol ýyllary ýada salyp, goňşymyzyň gyrkan tudy,
Kimdir birne gahar edip, ýumrugyny çenäp durdy.
BU DÜNÝÄ
Ýaşaýyş — eşret-aýyşmyň?
Ajal — bakylyga yşmyň?
Men eýýamyň öweý ogly
Haýsyň aldyň buz deý yşgym?
Ömür — kätip, ölüm — kämil
Kaýan ýüzüp barýaň gämim?
Geçmiş — gije, geljek — gije
Bolanda nä! Haýsyň nänim?
Men geýmedim hüýpüpik täç,
Gallaç ýatdym güýlünip kän.
Menem bu dünýäň ýüzüne
Tüýkürilen tüýkülik däl!
Ömre baha goýlan — nepdir,
Ynsan derdi gepden depdir.
Ömür diýlen — ölmek üçin
Bize bir berlen müddetdir.
Akyl paýhas nämä zerur
Tapmasaň sen gidere ugur
Kalbymyñ senasy (Goşgular we poemalar)
Nobatguly REJEBOWSen nä!
seniň pelegiň hem
Ugur tapman aýlanyp dur...
Ýaşaýyş — wagtyň ýadydyr,
Adamzat — Ýeriň adydyr.
Bu dünýäde ezraýyl ýok
Her kimse öz jelladydyr.
Adam, seniň pikriň nädir?!
Yz goýsam diýp netiň badyr.
Dünýäň özi mawy ummanda
Ýitip giden bir dünýädir.
Gören zadym ýok gelibem,
Görmen gara ýer bolubam.
Nobatguly, bu dünýäden
Sypyp bilmersiň ölübem.
PUL
Pul diýeniň eliň kiri ýalydyr:
Bir gün el ýuwarsyň — gider diýdiler.
Pul diýeniň dünýäň mekru-alydyr
Azaşdyryp, pida eder diýdiler.
Pul gezegen gelin ýaly diýdiler:
Haýyp bolar hallan atyp gözläniň.
Bu gün seni beýhuş edip söýdürer,
Kalbymyñ senasy (Goşgular we poemalar)
Nobatguly REJEBOWErtir gujagyndan çykar özgäniň.
Pul duşmandyr! — akyl berer akyldar
Muzduna uzatsaň ýekeje teňňe.
Dünýäde pul hakda akyl satylýar,
A alaýyn diýsem pul ýok-da mende.
Gün bir tylla, barýar gögüň ýüzünden,
Aý kümüş pul, barýar gögüň ýüzünden.
Dünýäniň baýlygy dünýäde galar,
Baýam bolmaz munda göwün ýüwürden.
Kime gujak gerip baýlygyň berdiň,
Kimden ýüz öwürip — paýhasyň dünýä!?
Göz ýetirdim: tylla ekeni gerbiň,
Pul ekeni seniň baýdagyň dünýä!
MAŇA
Maňa goşa şatlyk gerek dünýäde:
Kalbymam heýjana salmaz biri-hä.
Maňa goşa gussa gerek dünäde,
Ýürek oňa çydam eder dirikä.
Maňa goşa aýlyk gerek,
bar wagty
Birini-hä sowýan öýe-de barman.
Maňa goşa bagt gerek,
bir bagty
Men şahyryň enesine az görýän.
Kalbymyñ senasy (Goşgular we poemalar)
Nobatguly REJEBOWSaýlaryp dünýeden men goşa hüýri:
Birin wasp ederin,
Gelnim bor biri.
DÖWÜŇ GELSE...
Döwi gelen humarbaz deý ömründe
Bir gezek mes bolup göçüp bilmeseň.
Ganat bolmanda nä?
Zelil göwünde
Arman galmaz ýaly uçup bilmeseň,
Diýjegiň diýen deý diýip bolmasa,
Ýaryp kalbyňdaky simlän başyňy.
Bir gezek aglasaň, aýyp bolmasa
Döküp dünýäň derdin:
Şop-şor ýaşyňy.
Jenan emaý bile ukuda pilläň
Ogşasa saçlaryň üstüňe döküp.
ÝA gelinler şeýdip ogşanok bizi
Ýa-da oýanamzok nesibe çekip.
Oksuz tüpeň çenelende bigünä
Atylarmyş ýedi ýylda bir gezek.
Bir sapar atylsaň okly çagyňda
Hem şondan soň azalsa bir biderek...
Kalbymyñ senasy (Goşgular we poemalar)
Nobatguly REJEBOWBELLI
Dana diýer: «Dünä — ýalan!»
Çyna saýar aşyk bolan.
Özüm ýaşap, özüm bilem —
Ýalan-çyn sepinden belli.
Adam ogly barly bagdyr,
Müň dürli miwesi bardyr.
Tagamyny dünýä dadyr,
Sen, kim sen? Gepiňden belli.
Käte hesret başym burdy,
Käte söýgi oýun gurdy.
Ýigrenç — datly aşyň burçy,
Zyýanyň nepiňden belli.
Akyl — yşyk, göz — dereçe,
Köňül bir keýik derede.
Sag didäň sola deňeme,
Sag didäň çepiňden belli.
Dünýä ýalan, sen ýaşa çyn,
Ajal gapyl hem aşa çyn,
Näme ýaşdyr ýaşajagyň,
Görjegiň netiňden belli.
Kalbymyñ senasy (Goşgular we poemalar)
Nobatguly REJEBOWDURMUŞ GÖRÜNÝÄR
Dünýä bir gudrat görünýä
Söýseň eýjejik gözeli.
Aldaýar seni gözüň ýa,
ÝA söýgi dünýäň göreji.
Aýagyň degmez zemine,
Keýp edip uçup ýörensiň,
Kalbyň gark edip zehine
Jennete düşüp görensiň.
Çeşme — akyp gelýän aýdym,
Ýeller — ýeriň şamarydyr.
Gökde Aý — ýaryň aýnasy,
Gökde Gün — ýaryň mahydyr.
Söýseň eýjejik gözeli,
Süýji düýşe döner dünýä.
Onuň aňyrsynda weli
Şu ýowuz durmuş görünýä...
Kalbymyñ senasy (Goşgular we poemalar)
Nobatguly REJEBOWBELKEM...
Dostum, agşam ýataňda, nepesiňi düzüw tut,
Päkizele ruhuňy, bes et etsem-petsemiň.
Bulut basan beýniňi gohly dünýe deý unut,
Hem kalbyňdan çykaryp taşla ähli hesretiň.
Belkem, agşam eneň pakyr girer seniň düýşüňe,
Belkem, agşam, ataň pakyr seniň düýşüňe girer.
Gije ertä barýan ýoldur, galdyr derdiň düýnüňe,
Bil agşamyň haýryndan ýagşy erte geljek şer.
Sen päkize sähere barmalysyň päkize,
Netiň-päliň düz bolsun, bol sen her zada taýyn.
Belkem, agşam düýşüňe humaý gözli gyz girer.
Belkem, Hudaý buýrugyn alyp geler Ezraýyl.
Kalbymyñ senasy (Goşgular we poemalar)
Nobatguly REJEBOWEÝLEME
Halys ardym bigam pelek,
Ýollara rowan eýleme,
Men telpegi agan, pelek,
Özüňi juwan eýleme.
Lukma galar, ýazar gapan,
Jeren gaçar, göçer tüpeň,
Ýene munuň maly tükel,
Dertleri dowam eýleme.
Gyrmyldy bar, geçiler ýol,
Duşuşygym, hijirim — ýol.
Adam ogly, ömrüňi ýon,
Hem ýersiz pygan eýleme.
Adam başy gaty daşdan,
Daş deşiler daman ýaşdan,
Mesgen isläp menzil aşsaň,
Hiç kese zowal eýleme.
Dünýä ýüze baglar kerep,
Huş bulaşar misli kelep,
Pynhanýetiň ýurdy pelek,
Sen meni sowal eýleme...
Kalbymyñ senasy (Goşgular we poemalar)
Nobatguly REJEBOWJYGALYBEG
Faraonlar,
şalar,
begler ötüpdir,
Ölüpdir milletler, diller ölüpdir.
Ölüpdir pygamber,
ölüpdir Aly,
Bu jahanda diňe ölmän galypdyr
At seýisläp,
öwüt berip Jygaly.
Şahyram ölüpdir çekip ejirni,
Hatda hudaýlaram ölýärler...
Dünýä
Gör, näçe hudaýy başdan geçirdi...
Diňe aýlanyp ýör geçmişde tenha,
Tenha Jygalybeg
günleň birinde
Göroglynyň dörärine garaşyp
Çandybilinde...
Kalbymyñ senasy (Goşgular we poemalar)
Nobatguly REJEBOWTÄŞLI GURBANOW
Ýüzleri,
gözleri ýylgyryp duran
Mährem hem asylly,
Zandy päkize
Täşli gülüp çykmaz gaýdyp öňünden
Hem sözsüz düşünmez ýürekdäkiňe.
...Heý-de, şeýdip gitmek bormy ellide,
Heý-de, ýakyn ýadyň gaýra ýaşadyp
Mazary solmadyk bradar bile,
Dogan bile ýatmak bormy ýanaşyp?!
...Gitdi ol ellide,
Elli ýyl bäri
Ýüregine bahana deý ýapyşyp,
«Ýürek keselliler» gezip ýör häli.
Şol ýer üçin elli ýyllap çapyşyp
Bisan tetelliler gezip ýör häli.
Ýürekde dert bolsa ölerdi olar,
Ýok, olar ýüregiň ýowuz keseli.
Bilýän, olar rowa görmän gumy-da
Guburyňa atandyrlar kesegi.
Ol ornuny goýup gitdi mertlerçe:
geliň-de!
galyň
Belende
Çekinmäň!
Diňe posty bile ulaljak bolar,
Kalbymyñ senasy (Goşgular we poemalar)
Nobatguly REJEBOWŞahsyýet boldajy maýda bolanda.
Gitdi ol ellide...
maýda gyýbata
Diş gysyp çydapdy,
Sessiz ýanypdy.
Belkem, bolan däldir beýik ýazyjy,
Ýöne beýik adam bolup ýazypdy.
Gujagyn,
gursagyn açyp gülerdi,
Duýdurmandy egnindäki ýükün-de.
Gürlärdi ýüregin eline alyp,
Ýogsa ýürek görnüp durdy ýüzünde.
Hanha, orny boş dur Gurbannazaryň,
Garalyp dur Kerbabanyň orny-da.
Söýgi boş — söýerçe bolsa ýazanyň,
Orun boş dünýäde adam ogluna,
Boş dur orny gelejekki beýikleň,
A siz diňe orun üçin doglanlar
Bir-biregi gemrip, çykyň keýpden.
Güýz göterlip barýar türkmen düzünden,
Aý aýlanar,
geler gara gyş bosup.
Täşli synyp gitdi dünýäň ýüzünden,
Mährem hem mylaýym ýylgyryş bolup...
Kalbymyñ senasy (Goşgular we poemalar)
Nobatguly REJEBOWHANJAR
Sapy akdyr hanjaryň,
Şony berk belle sen!
Ýapyşdyňmy — netiň-päliň, ýüregiň ak bolmaly.
Sapy ýada salýan dyr kepjebaşyň kellesin,
Sen ýylanyň kellesin gysymlan yň bilmeli.
Oňa ikiýüzli diýme, bilmän onuň talabyn,
Hem unutma namys-ary, hem unutma ýüküňi.
Çalsaň bir ýüzi bilen bir bendäniň damagyn,
Biri saňa niýetlär, onuň beýle ýüzüni.
Kalbymyñ senasy (Goşgular we poemalar)
Nobatguly REJEBOWTALHATAN
Talhatan.
Gözýetim ölçeýär seniň düzlügiň,
Gözýetim ölçeýär seniň serhediň.
Gursagyňdan atylypdyr gaz bolup,
Kalbyňdaky simläp ýatan jerhediň.
Uzyn düşüp ýatyr depeler, gollar —
Mähnet-mähnet galalaryň mazary.
Çalajan köňülde ýygşyrýar olar,
Pynhan syrlaryny on asyr bäri.
Hüjreler şowhunly günlerin diläp,
Agzyn açyp ýalbaryp dur Hudaýa.
Ol arzyly taryh bolsa dargapdyr,
Küýzeleriň jäji bolup bu taýa.
Ilerde garalyp, seleňläp otyr,
Batyp galan gämi ýaly minara
Hem garaşýar eltilerne giju-ir,
Durmuş atly dabaraly kenara.
Dumly-duşa sanjylypdyr hyşalar —
Han Bata atylan türkmen peýkamy.
...Gadym Talhatanda garyşyp ýatyr,
Gojaman taryhyň iki eýýamy.
Kalbymyñ senasy (Goşgular we poemalar)
Nobatguly REJEBOWADAM
Adam bolup doguldyň sen bäbejik,
Adam bolup ýaşamakda iş bardyr.
Günler — basgançagyň adama çenli,
Ýöräber sen geljegiňe äňedip,
A alnyňda (duýdurmaýan geçenni)
Tutuş ömür,
Ýaşalmadyk ýaş bardyr.
Adam bolup dünýä geldiň bäbejik,
Duýmanam galarsyň — eýýäm ýigitsiň.
Maksadyň nedir seň? Pişäň nämejik?
Goýunsyň sen eger bakylýan bolsaň
Küşgürilýän bolsaň onda sen itsiň!
Öňüňde egilse bir kes — öwünme!
Senem egilýänsiň özgäň öňünde.
Göz diýeniň doýmaz-dolmaz,
Dil diýeniň çägin bilmez.
Gulaklaryň garny bolmaz,
Ýokdur iýip,
geýip,
söýmeden doýan
Bokurdak — bir doýmaz-dolmaz hokurdan,
Garnyň — gabyr,
içegeleň soguljan.
Kalbymyñ senasy (Goşgular we poemalar)
Nobatguly REJEBOWAhmal bolsaň, gözüň pidasy borsuň,
Ahmal bolsaň, diliň pidasy borsuň.
Nebis kükregiňden çenelen gülle,
Ömürboýy gazanan bar abraýyň
Ahmal bolsaň, döker ýekeje günde.
Göwnüne ýetme ýok, bu ynjyk janyň.
Sen duşmanyň özge ýerden gözleme,
Seniň özüňdedir ähli duşmanyň.
Adam bolup dünýä indiň bäbejik,
Kyndyr adam bolup ýaşamak,
şeksiz!
Ýa-ha seni söýýän Gülüň gul eder,
Ýa-da seni gara günüň gul eder
Eşeksiň sen eger münülýän bolsaň,
Eger münýän bolsaň ýene eşeksiň.
Adam bolup doguldyň sen bäbejik,
Adam bolup ýaşamanyň derdi kän.
Saňa — agyr, bolsaň eger hasylly,
Ile — agyr, bolsaň eger hasylsyz.
Batylsyň sen eger idilýän bolsaň,
Üstüňden ädilýän bolsaň hatynsyň.
Adam bolup dünýä geldiň bäbejik,
Indi iş bar adam bolup ölmede.
Ömür — adam bolmak üçin adama
Berlen bir pursatdyr.
Belent millet-ä
Kalbymyñ senasy (Goşgular we poemalar)
Nobatguly REJEBOWÖlen günüň kimem bolsaň ýer dyrmap,
Gowy adamdy diýip
dymjagy hakdyr.
GURT
Gurt — türkmenleriň gadymy totemi, ýagny hudaýy.
Gurdum,
Ata-baba hudaýysyň bu ýurduň!
Sen gadymy hudaýysyň türkmeniň!
Köwsarlap ugrasa gursakda derdim
Gelýän mynajata ýanyňa seniň.
Sen munda ýatyrsyň garyň ýassanyp,
Ýassanyp ýatyrsyň elhenç azalyň.
Ne üns berýäň gelýän-geçýän millete,
Ne hudaý deý salýarsyň sen nazaryň.
Hamyň göýä hamy ýaly şagalyň,
Men — hor, sen mendenem elli esse hor.
Hudaýyň kapasda gören mahalyň,
Aýt hudaýym, neneň çydam etse bor!?
Eý, erksiz hudaýy erkana iliň
Seniň hudaýdygňam bilýän ýok hatda.
Indi türkmenlermiz görýär multfilm,
Towşanyň möjegi ýeňişi hakda.
Gaýry illeň daşa çokunýan wagty,
Oda,
ýele,
suwa çokunýan çagty
Kalbymyñ senasy (Goşgular we poemalar)
Nobatguly REJEBOWEger sen hudaýy bolmadyk bolsaň
Galmazdy bi türkmenleriň deragty!
Eger sen hudaýy bolmadyk bolsaň
Geçip ganly garpyşykly eýýamdan
Şindi türkmeniňki bolmazdy asla
Bu daglar,
sähralar,
ala meýdanlar.
Seniň şekliň pasyrdapdy tugumda
Hem mertligiň lasyrdapdy ruhumda.
Külli duşman dumly-duşa bosupdy,
Türkmen seniň bilen türkmen bolupdy.
Eý, sen, Garagumuň erkin möjegi,
Mert çyda, bu-da bir heňňamyň oýny.
Indi türkmen gyryp tohum-tijiňi
Garagumda diňe köpeldýär goýny.
Zyndan ýatan jaýyň,
bendilik paýyň,
Men — hor, sen mendenem elli esse hor.
Zyndandaka erkanalyk hudaýyň
Aýdyň, ata-babam,
Näme etse bor!?
Kalbymyñ senasy (Goşgular we poemalar)
Nobatguly REJEBOWWETERAN
Snaýperdim...
Barypýatan mergendim,
Gözüme ilse bes, aman bermezdim.
Bir gezek bir fris otlandy çilim,
Hala ýalan biliň,
hala çyn biliň,
Atdym!
Alyp gitdi közüni okum!
Hah-hah-ha!
Ýene atyp çilmin otladym onuň...
Snaýperdim...
TÜRKMEN ZENANY
Döwüň gor guýşy ýaly Akpamygyň etegine,
Eý, sen, türkmen zenany, buýsanyp edebiňe,
Guwanyp görmegiňe, kamatyňa, katdyňa,
Taňrym ähli zehinin guýupdyr seň kalbyňa.
Gadym zaman özüňi hudaý diýen Ärsak şa,
Parfiýada tagtyna halyňyzy ýazypdyr.
Eger Taňry oturan bolsa arşy-aglada
Düşegi başga bolsa Alladanam aýypdyr.
Kalby gorly jenanym,
köňli narly jenanym,
Kalbymyñ senasy (Goşgular we poemalar)
Nobatguly REJEBOWSäheriň suwy berlen,
sababedan jenanym,
Hala çitdiň ýazyňy,
Hala çitdiň ýaşyňy,
Hala çitdiň türkmeniň hasrat siňen sazyny.
Hala çitdiň halkymyň ýowa galkan ruhuny.
Bu türkmeniň halysymy,
ýa taryhy türkmeniň,
ÝA türkmeniň asmanynda pasyrdaýan ruhumy?!
Entek türkmen diýilýän millet ýokka jahanda
Dünýä lerzan alýarka isgenderleň kowmundan
Ýaň salypdyr türkmeniň halysy bu zemine,
Haly — türkmen perzendi,
diýmek, ene hamana
Alymlaryň pikriçe, soň doglupdyr oglundan.
Seniň dokan halyňy, kalby gorly jenanym
Gözelligiň nusgasy bolupdyr bar zamanyň.
Emma ony satdylar
Eýran halysy diýip,
Hindi halysy diýip,
Ony satdylar, haýyp,
Nätjek eger söwdegärler rowa görüp bilmese
Bu ullakan sungaty kiçijik bir millete...
Kalbymyñ senasy (Goşgular we poemalar)
Nobatguly REJEBOWPOEZIÝA I
Poeziýa!
Men seniň yşgyňda gezdim,
Men seni kalbymda göterip geldim,
Göterip gezşi deý
ene garnynda
Ölen bäbejigin hamyla gelniň.
Poeziýa!
Sen ömrümiň bahasy,
Nesip etse, ölerin men eliňden
Bäbejigne goýup ýagty jahany
Ýaş üstünden gidişi deý gelinleň...
POEZIÝA II
Poeziýa saňa barym berdim men,
Galplyk ýokdur! Düşürmedim düşnügni
Gynanýan: düşnüksiz ömür sürdüm men,
Gynanýan: goşgulam juda düşnükli.
Kynçylykmy? — onuň ýakarys jantyn,
Ýaşa-da ýaz, ýaz-da ýaşa — jowranma!
Ömrüň ýaryn öljegime gynandym,
Galan ýaryn — gynanaryn doglanma.
Kalbymyñ senasy (Goşgular we poemalar)
Nobatguly REJEBOWKELLE
Kelläm,
Men seni depämde göterdim kelläm,
Owgan aýalynyň merhemet edip
Depesinde göterşi deý saçagyn.
Garnyma däl,
saňa atdym tapanym.
Kyrk ýyldyr astyňda ýegşerip gelýän.
Durmuş gaty,
Ýuka seniň paçagyň.
Soltanyny göterşi deý raýatyň,
Depäme göterdim.
Taýýar emriňe.
Depämde göterdim mirasdar oglun
Ýeke ýigdiň göterşi deý egnine.
Durmuş agyr —
seniň agyr halatyň.
Sen taňrynyň atan lagnat daşymyň?
Nije ýyl apalap göterip geldim.
Üstümde gulagyň sallap oturma
Meni bu dünýäde göterjek sensiň!
Kalbymyñ senasy (Goşgular we poemalar)
Nobatguly REJEBOWNOBAT BAGŞY
«Ýaşa Nobat bagşy, ýaşa, müň ýaşa!»..
«Menden bir gyrmyz don bolsun baýragyň!»
Pendi baýyrlary aýlanyp ýaza,
Toý toýlaýar aýdyma baý Baýrajym.
Nobat aýdym aýdýar.
Gijäň şemaly
Müň näz bilen owsun atyp gelýärdi.
Sallanjyrap, seýkin basyp gyz ýaly
Murgap derýa eräp-akyp gelýärdi.
Garysyna galyp Gadym Garabil
Howuny berýärdi başyny ýaýkap.
Aýdyma atlanyp dura-bara il
Göge galyp barýar
ýazylyp-ýaýrap.
Bagşyly gijeler — bagtly gijeler
Edil häzir howa ýaly zerurdy.
Asmanyň gursagy owazdan dolup,
Dünýä dutar bolup hüňňüldäp durdy.
Bagşysyz il bagtsyz bormuş kemsinip,
Aýdym-sazsyz toýuň parhy nä ýasdan.
Giden märekäniň derdi egsilip
Otuzynjy
ýyllyr
çykýardy
ýatdan...
Birden...
Kalbymyñ senasy (Goşgular we poemalar)
Nobatguly REJEBOWGara ýerden çykdymy «üçlük»?
Hanha olar alyp barýar Nobady.
Dişlerini gyjap,
ýumrugyn düwüp
Ýer bagyrtlap galdy Baýraç obasy.
«Nobat halk duşmany!» — ynanmady il.
Bagşa duşman diýýän nähili akmak!
Bagşyň gitdi agla Pendi zar-zelil,
Bir ýerde tapylar heşelle kakjak...
Garly daglar , aýdyň, halkyň bagşysy
Öz halkyna duşman bolup bilermi?!
«Nobat halk duşmany!»
Halkyň bagşysy
Nobat nädip çekip biler bi derdi?!
«Unudyň Nobadyň aýdan aýdymyn,
Unudyň Nobadyň çalan sazyny!»
Aýdym-sazy undup,
eý, köne dünýä,
Seniň ýoluň kyýamata sarymy?
— Kyýamata sary!
Sibire sary!
Sürüp barýar eli gelen azgynlar.
Halkyň gerçeklerin halkyndan aýryp
Ýok edärler hut şol halkyň adyndan!..
Galkyn ahyr halkym!
Başdan geçenňi
Ýatla,
ýatda sakla,
daýan,
dogumlan.
Kalbymyñ senasy (Goşgular we poemalar)
Nobatguly REJEBOWÖlüp gowuşmaly haçana çenli
Saňa —
seni söýen beýik ogullaň?!
NOWAÝY
Soltansöýün Baýgara hem Myraly
Dost bolupdyr.
Dostluk näme?
Görkezmäge ylahy
Ikisini inderipdir jahana.
Olar şeýle dost bolupdyr:
Ne arasyn dil bozupdyr,
Ne arasyn ýyl bozupdyr.
Şa göwnüne ne düwse, şol dem duýan Nowaýy,
Şanyň şalyk kalbyna melhem guýan Nowaýy.
Nowaýy pikir kylsa düşünipdir Baýgara
Nowaýyny yzyna düşüripdir Baýgara.
Hem göz edip baýlara
dostun eýleýär wezir,
Ýöne weli dostuny puldar edip bilmändir.
Agşam serpaý ýapypdyr,
serpaý ýapan ertesi,
Ýöne aly hezreti
Görse ony ertesi
Ýene egninde jinde.
— Şalyk geýmiň neýlediň ýeke günüň içinde?
Ne-hä egniňde geýim,
Ne-de gurplanýar öýüň?..
Kalbymyñ senasy (Goşgular we poemalar)
Nobatguly REJEBOWHaýran galýar dostuna dana şa Soltansöýün.
Berýär oňa möhürin,
hazynanyň açaryn:
— Ha dirhem sow,
ha teňňe,
ha tylla sow,
ha tümen,
Ha türkmeniň zikgesin.
Ha Yragyň dinaryn.
Hazyna bir hazyna,
bilmez sowup-saçanyň...
Aý aýlanýar, saýpallaýar hazyna.
— Ýeri munça puly nädýäň halypa?
...Soltanyň egnine jinde geýdirip,
Özi geýip gymmat baha serpaýy
Galadan çykýarlar.
Ýurduň gedaýy
Eňäýipdir Nowaýynyň ýanyna:
— Bir teňňe ber, açlar öldüm, Nowaýy!
— Bir tylla ber, gallaç galdym, Nowaýy!
Bir tümen ber galdym malsyz Myraly!
Bir dirhem ber, eýle munda sogaby!
Bir dinar ber, eýle meni yrazy...
Paýlaýar ol pullaryn.
Ýalaňaja donun berýär Myraly,
Eleşana berýär şahyr sellesin.
Iýdirýär, geýdirýär ýurduň gullaryn,
Ýetime-ýesire berýär sypyryp
Şaňam sulbasyn.
...Soltansöýün dostuny wezir edip bilipdir,
Kalbymyñ senasy (Goşgular we poemalar)
Nobatguly REJEBOWÝöne weli şahyry şa baý edip bilmändir.
Şahyry barly etmek şaň elinden gelmändir.
Şahyr garyp diýmekdir!
Indi şygrym soňlaýyn.
Hanha Nowaýy gelýär,
geçip ençe asyry
Hem yzyna düşürip ýurduň beýik soltanyň...
GYRAT WE KEMPIR
Kempir!
Agzy ojak ýaly, saçlary kendir,
Dişi gyýçak ýaly, dünýäde kemsiz
Ýaşap-ýaşap şeýtan bolup giden bir
Kempir
uçup barýar türkmen düzünden,
Aşagynda Göroglynyň Gyraty,
Barýar alamaty — uly ýulusyň,
Barýa melgun geýip şahana geýmin
Agaýunusyň.
Ne Görogly,
ne-de Köse aýňalýar.
Gyrat uçýar, toýnaklaryň badyna
Iňläp ýatan düňle dünýä aýlanýar.
Yzynda hynçgyryp galdy kürresi,
Ýyldyryma döndi elde dürresi,
Käte bir eýere galtaşyp gidýär
Kempiriň neştere dönen türresi.
— Kempir gelýär, derwezäň aç, Nyşapur!
Hem synla Gyratyň oýun-bazyny.
Kalbymyñ senasy (Goşgular we poemalar)
Nobatguly REJEBOWKempir basgyladyp adam baryny.
Gelip gapysynda saklanýar erkiň.
Al asmanda bulaýar-da gamçysyn:
— Heý, Baly beg, atymy tut, ýogsa-da
Häziriň özünde berýärin merkiň!
...Märekäni gaplap alýar howsala.
Wezirler bu dünýä düýpli düşünýär.
Sebäp olar geçýär müň bir synagdan
Ony eýdip-beýdip atdan düşürýär.
Kempir aýagyna ýykylýar şanyň:
— Patşahym, geçewer bir çemçe ganym!
Bagyrýar ol sary ýalyny ýaýyp.
Bu ahwala haýran galýar Baly beg,
Bu ahwala haýran galýar halaýyk.
...Ýene buýruk berýär akylly wezir.
Kempir ýene atlanan deý haýbata,
Atlanýar-da ata,
aýlap gamçysyn
Gygyrýar:
— Heý, atymy tut, Baly beg,
Ýogsa erkiň zyndan eýläp başyňa
Öldürýän samsygyň biri samsygyň!
Wezir diýýär:
— Şahym şuňa düşüngin:
Türkmeniň eýeri onuň tagtydyr,
Eger gul eýlejek bolsaň türkmeni
Öňi bilen ony atdan düşürgin...
Kalbymyñ senasy (Goşgular we poemalar)
Nobatguly REJEBOWSÖHBET
— Ýokdur jeren ýaly arassa jandar!
Arkasyna çalyp gaýtsaň garany,
Çabalanýar,
dilin ýetirip bilmän.
Gara — ýara ýaly,
gaçar karary,
Otlamazam,
suwlamazam janawar.
Ýalanar!
Hem gözden döküp ýaşyny,
Çetläbiýr heýwere keselli ýaly,
Gaýdyp görünibem bilmez sürsüne,
Bar ýaly haramy
namysdan öler
Beýewandan beýewana sümsüne.
Jandar bolmaz keýik ýaly päkize!..
— Ýok bir zady aýdyberýäň alýaň-da,
Ýelden ýyndam, sesden ýüwrük jandaryň
Sagrysyna gara çaljak nähile?!
Geň galýaryn: tüketdiňmi adamy
Indi keýiklere gara çalmaňda!..
Kalbymyñ senasy (Goşgular we poemalar)
Nobatguly REJEBOWDAGLY BADAHŞAN
Eý, Dagly Badahşan, Dagly Badahşan
Dagyň ýalaň, zawuň bagly Badahşan
Ne-hä sende karar tapyp bildim men
Ne-de senden mährim gandy Badahşan.
Çeşmeleň ses edip, tozanlap gelýär
Dagdan däl-de ak buludyň göwsünden.
Yşga humar bolup aýlanýar kelläm
Howasyndan,
owazyndan,
owsundan.
Jülgelerňe,
jylgalarňa aýlanyp,
Seniň bilen bagry bagra badadym.
Ganyp bilmän, seni bagryma basyp
Goýdum dury çaýlaryňa dodagym.
Lagyl boldy
çagyl diýip garbanym,
Daş diýip garbanym dür ýa-da göwher.
Gursagymda, goý, galmasyn armanym,
Meni jülgeleňde azaşdyr goýber!
Dereleňde pasly bahar burk urup,
Daglarda gar bolup ýatyr gara gyş.
Asmanda aw aňtap aýlanýar bulut,
Aşakda tor bolup aýlanýar ýagyş.
Hyýalbent ýüregim çykýar keýipden,
Saňa aýak bassa açylar hassa.
Ýaşaýyşdan üç müň metr beýik sen,
Kalbymyñ senasy (Goşgular we poemalar)
Nobatguly REJEBOWBal deý howaň üç müň esse arassa.
Gün sende bir tutum,
ýaşýar dogdugy,
Üstüňde görünýär üçden bir asman.
Ýeldirgetdiň güjeňläp al tomsuny
Dünýäň depesinde Dagly Badahşan.
ÝOLLAR
Ýoda ýola eltdi,
Ýol ile eltdi
Öýden öýe aýlanyp,
oba-oba aýlanyp,
Şäher-şäher aýlanyp,
Birleşdirdi adam bilen adamy,
Ýol ili il bilen kökerip çykdy —
Bu ýollaryň adaty.
Gumak ýoldan,
çagyl ýoldan,
asfalt ýoldan,
Asman ýoldan
Asyrlar boýy
akyp ýatyr ýaşaýyş.
Gum ýol ýaly — deňiz ýoly tozaýar.
Asman ýoly tüsseläp dur asmanda,
Magrupdan Maşryga ýollar uzaýar
Maýdaly-irili derýalar ýaly.
Ýoldan towsup geçýär bahar,
tomus,
gyş.
Kalbymyñ senasy (Goşgular we poemalar)
Nobatguly REJEBOWÝol ynsany alyp barýar açyşa.
Adamzada ömür — ýol!
Ýol — ýaşaýyş!
Janly-jandar üçin serhetdir ýollar,
Haýwanada ölüm — ýol!
Guş-gumry urulýar asman ýolunda,
Balyklar serilýär deňiz ýolunda,
Haýwanlar gyrylýar zemin ýolunda.
Ýerüsti ýollar,
ýerasty ýollar
Güwläp akyp dur.
Ýyldyz ýoly gökden şugla saçyp dur.
Göwün ykýar akmaýanyň ýolunda,
(Meniň göwnüm gurban ýoluň ýolunda).
Ýollar — sozanguýruk,
Ýollar kerepläpdir dünýäniň daşyn
Ýollar ýeriň endamynyň ýarasy,
Düşdüş kerebine düşen goja şar.
Urunýar.
Adam täze-täze ýollar gurunýar...
Kalbymyñ senasy (Goşgular we poemalar)
Nobatguly REJEBOWÝAZYŇ BAŞY
Günorta öwrülýär fewralyň ýeli,
Howanyň ýüzünden tumagy gitdi.
Ýaz — köne heňňamyň täzelenmegi,
Ýaz diňe ýeňişdir,
Ýok onda ýitgi.
Süňňüm söküp, ýürekde sar ýukalyp,
Meýmiredip gelýär meni bu howa.
Mele toprak howa ýaly ýumşajyk,
Howa — nanyň ysy ýaly baý, gow-a!
Köne joýa, köne çiller — kibirdi.
Ýaz gelýär topragyň terzini bozup,
Eger gök gürlese,
göýä gübürdi
Boz toprakdan geçjek şüdügär bolup.
Gün nuruna zemin çoýýarda gerşin,
Gün nuruna ýatan toprak bozugýar.
Ýaz gelipdir,
toprak hamyla gelniň
Ýüzi ýaly ýakallaýar, bozulýar.
Kalbymyñ senasy (Goşgular we poemalar)
Nobatguly REJEBOWNORILSK ÝAGŞY
Çabga ýagýar,
Asman-zemin tapyşyp,
Ýer agtarýaň aýagyňy basmaga.
Lap etmäýin weli,
ýagşa ýarmaşyp
Dyrmaşybam çyksa boljak asmana.
Köwşi ele alyp,
jalbary çermäp,
Biz näbelet düýşde edýäris gezim.
Şar gara bulutlar gelýärler ýerläp,
A biz deňzi boýlap barýarys: hezil!
Jaladan deprek deý ses edýär kelläm,
Tereň derýa prospekte sygmaýar.
Eýjejik gözeller göterip bilmän
Uýaljyrap saýawanny ýygnaýar.
Gümmürdi,
Gümmürdi,
edil päki dek
Ýyldyrym asmanyň garnyny ýardy.
Norilsk şäheri äpet gämi dek
Buzly okeana ýüzüp barýardy...
Kalbymyñ senasy (Goşgular we poemalar)
Nobatguly REJEBOWDAGLAR
Daglar,
daş ykbally daglar
ýalyňaç daglar,
Bagry bilen gatan ykbalyňyz keç.
Siz iliň derdine ýüregin daglan,
Şahyryň ýalaňaç ýüregne meňzeş,
Bulutlaryň mesgenidir gerşiňiz,
Ýelem depäňizde haýalýagallar.
Ýere ýagyş ýagsa gardyr durşuňyz,
Ýere gyraw düşse size ýagar gar.
Diňe tomus çözüp siziň doňuňyz,
Göm-gök buzdan başyňyza zer çaýar.
...Daglar, gara daglar daş bolup ýatyr,
Dolup-daşyp aksyn diýip derýalar.
AHWAL
Ýagyş gara gyşa şelaýyn darap,
Ýagaýsa ýatladyp mylaýym ýazy.
Söýýärin öýkeläp giden dilberim,
Gapymdan ýalbyrap geläýen ýaly.
Bahar pasly çal bulutlar sürlenip,
Gar esiräp gelip dalasa ýazy.
Ýigrenýärin kölgäm kibi pyrlanyp,
Kalbymyñ senasy (Goşgular we poemalar)
Nobatguly REJEBOWToýumda ýüregim bulaýan ýaly.
ÇAL SAZANDA
Çal sazanda,
çal dutaryň owazy,
Duýgy doly kalbyň hiňlenmegidir.
Ynsan yşky dünýäň hökmürowany,
Sazlar söýgimiziň dillenmegidir.
Ol ýaz ýaly diýriliş biýr göwnüňe,
Ýüregi daglyny agladar zar-zar.
Ýok, ol eýesinden soraşyp durman,
Ýüregňi näzenin gyz kimin oýar.
...Asman-zemin para-para top kimin,
Para-para ene ýeriň ykbaly.
Watan bardyr,
serhet ýokdur sazlara
Sazlar dünýä gezer şemallar ýaly.
Gudrat bolup,
gurbat bolup,
ot bolup,
Ýylyndyr ol kalby sowan ynsany.
Çat açdyrar adamy hem erkini
Demir gözenege gysan zyndany.
Çal sazanda, çal dutaryň owazy,
Duýgy doly kalbyň hiňlenmegidir.
Ynsan yşky dünýäň hökmürowany
Kalbymyñ senasy (Goşgular we poemalar)
Nobatguly REJEBOWMukam söýgimiziň dillenmegidir.
BAGT HAKDA ROWAÝAT
Bagt gözlegne çykypdyr bir pyýada.
Terk edip öz ojagyn,
Terk edip öz obasyn.
Gitdi başyn alyp paýu-pyýada.
Edil atasy deý şahyr Faýyzyň.
Gitdi ýele atlanyp,
Içi bilen daglaryň.
Içi bilen çölleriň,
Içi bilen syrgynyň.
Garşy aldy ýat ilde
Ony gamgyn aýralyk.
Ýat illerde mert çekdi
Derdin mysapyrlygyň.
Nöker boldy ýat ilde,
Boldy ýaňky serkerde.
Ol bagtyýar ýalydy,
Bagtsyzlygyn duýdy ol
Alaýmasa şalygy.
Gün ötdi, aý aýlandy,
Ölüp ýurduň soltany
Ol patyşa saýlandy.
Tagt diýmek bagt ekeni!
Sürdi ol şa döwrany.
Bir ýyl geçip-geçmänem
Urdy soltan jöwlany.
Başdan aýlap jygasyn,
Başdan aýlap tagtyny,
Kalbymyñ senasy (Goşgular we poemalar)
Nobatguly REJEBOWÝola düşdi yzlap ol
Gaçyp giden bagtyny.
Barýar ýel deý bozlap ol,
Müň çarşenbe, müň gaýy
Geçirip çal başyndan.
Aýlap, ýyllap aýlandy
Gara ýeriň daşyndan.
Geldi, görse obasy,
Geldi, görse ojagy.
Külbesine sežd eden
Eden aglap tagzym-da.
Görse, bagt ýatan eken
Gapysynyň agzynda...
KYN
Bu dünýäde gör nämeler bolmandyr.
Dostlaşanmyş balyk bilen balykçy.
Bir-biriniň rahatlygyn bozmandyr,
Ýöne ikisi-de gallaç galypdy.
Ýylan bilen kirpi dost bolan eken.
Olar bir-biregiň mährine zarmyş.
Ýylan horlanýarmyş batmasa tiken,
Kirpi zäher küýsäp ölüp barýarmyş.
Kalbymyñ senasy (Goşgular we poemalar)
Nobatguly REJEBOWERTEKINIŇ ERTESI
Bir bar eken,
Bir ýok eken,
Gadym-gadym zamandan
Galypdyr bir erteki.
Ol gündüzi ýapynyp,
Ol düşenip gijäni,
Käte doýup halaldan,
Käte doýup haramdan
Külbesinde ýatypdyr
Gulagyny ýapyryp.
Ol ekipdir bolsady,
Gögeripdir käşgädi.
Kä oňupdyr oljasy,
Käte ýanypdyr ädi.
Aladasy bir garny
Ne dolup, ne doýupdyr.
Aladasy — bir geými
Geýinmegem söýüpdir.
Ýaşapdyr bir erteki,
Ýaşaýar bir erteki,
Bir garny dok,
bir garny aç,
Kä tütjar baý,
kä ýalaňaç
Ýaşaýar bir erteki
Haýp, tamama geldi
Ertekiniň ertesi...
Kalbymyñ senasy (Goşgular we poemalar)
Nobatguly REJEBOWSAPAR KÖSÄNIŇ NALASY
Görogly beg perim bar diýp gomalma,
Perizatça bardyr biziňem aýal.
Ýunusa bu dünýe aýan bolanda
O dünýä-de biziň keýwana aýan.
Dyrnagyna bakmak hökmanam däldir,
Äşgär oňa çynyň bilen ýalanyň.
Çandybilde, külbesinde bilýändir
Baryp Yspyhanda olja alanyň.
Entek uçran ýokdur beýle mahbuba,
Meger, gutulmaryn men ondan gaçyp.
Duýar bakyp otursa-da Magrupa
Guçaýdygyň Maşrykda bir gyrnajyk.
Leke şany dyza çökeren Köse,
Hüňkär şany ýüpe kökeren Köse
Baly bege keýbir ok uran Köse
Ýaýaplap dur keýwanysy ne diýse.
Keýpiňden ol şerap içeniň biler,
Geýmiňden del gelniň ysyny alar.
Soň özüňe agtaryber mähremi,
Onsoň Köse bolmaz,
Kyýamat bolar.
Kalbymyñ senasy (Goşgular we poemalar)
Nobatguly REJEBOWRUBAGYLAR
Baba Tahyrdan
Durmuş şir deý agyz salýar endama,
Asman, aňym gandalladyň sen näme?
Ýalbarýan, eý, Asman, syndyr zynjyryň,
Ýeriň derdem göterdenok bendäňe.
* * *
Zalym pelek, zyndan eýläp dünýäni,
Gije-gündiz goşduň maňa kündäňi.
Sessiz-üýnsüz dartyp ýören halyma,
Ýagyrnymda oýnatmaň nä dürräňi?!
* * *
Meger, terk edensiň, asmanyň, allam,
Gözümde ganly ýaş, kalbymda arman.
Eşidýäň bethalaň pyşyrdysyny,
Pukaralaň perýadyna diň salman.
* * *
Üflesem ýandyryn asman gümmeziň,
Ýedi arşyň, aýyň, ýylyň, günleriň.
Sen meniň kalbyma aram ber taňrym,
Ýogsa gar ornuna ýagar külleriň.
* * *
Agşamara synlap şapagyň ýanşyn,
Kalbymyñ senasy (Goşgular we poemalar)
Nobatguly REJEBOWAlawlady kalbym, ähdim hem andym.
Gorkýan dinsiz gyza söýgimden ýaňa,
Ýanar meniň ýaradana ynanjym.
* * *
Dünýä bormy mundan! Sen munda saýry,
Külbäň ýok, sulbaň ýok, owkadyň gaýgy.
Kelläň bolanda nä, akyl göwräňe
Näme getiripdir jepadan gaýry?!
* * *
Pelek tüýt-müýt eder, eştmez pyganyň.
Görmersiň ah çekip ýakynsyranyn.
Ah çekse-de çeker, ýeke dem bile
Söndürmäge pukaranyň çyragyn.
* * *
Benelerňe rehmim inýär — ber aman!
Gam-gussa höwürtge — köňül harabam.
Eý, Asman, haltaňda galan hasraty
Maňa ýolla ejizligme garaman.
* * *
Ajal şir deý çykabilmän öňümden,
Gorkdy. Ähtiýaçsyz gezdim ömürden.
Bir wagt menden şol şir gaçardy, indi
Ýolbarsdan gaçan deý gaçýan ölümden.
* * *
Bürgüdem — atyldym awuma sary,
Kalbymyñ senasy (Goşgular we poemalar)
Nobatguly REJEBOWMeni aw eýledi saýýat peýkamy,
Sen şikara çyksaň habardar bolgul,
Bu durmuş barçanyň awlag meýdany.
* * *
Saýgaryp bildiňmi sudu-zyýany,
Durmuşyň manysyn, huşu-hyýaly?!
Ýeri, sen dostlarňy tanap bildiňmi?!
Pynhan dünýä akyl ýetirer ýaly.
* * *
Kim? Bilmedim göz-göz eýläp bedenim,
Göni gabra gidäýmeli edenin.
Hanjar beriň! Görjek gursagym ýaryp,
Söýginiň kalbymy nädip gidenin.
* * *
Sähralar al-ýaşyl, ne ajap çagdyr,
Gözleriň aýnadýan gök daglar bardyr.
Biri geler, biri gider dünýeden,
Sähra şol sähradyr, daglar şol dagdyr.
* * *
Ýürekde yşk ýokmy? Sönen peltäniň,
Bolşy ýaly — deňdir gelip-gelmäniň.
Yşk odundan lowlap-lowlap ot alan,
Degýär iki dünýäsine allanyň.
* * *
Meň yşgymda dünýä sygmaz gussa bar,
Kalbymyñ senasy (Goşgular we poemalar)
Nobatguly REJEBOWBir posaňa ýakdyň näçe esse ýar.
Öl töňňedir aşyk ýürek diýeniň —
Oda atsaň gözýaş eder, tüsselär.
* * *
Hyýalu-düýşde däl, huşda gel, ýarym,
Görüp bir git sensiz telbe bolýanym.
Sen-ä jülgäň gülün örýäň maryňa,
Men bolsa penjeläp saçym ýolýaryn.
* * *
Düşegim — Ýer, üçegim — gök kyldyrdyň,
Näme diýip suwdan oda saldyrdyň?
Seni söýen diňe men däl ahyry,
Onda näme diňe meni öldürdiň?
* * *
Biri haýryň zary, o biri şeriň,
Biri emiň zary, o biri derdiň.
Söýgülimiň söýlänine kaýyl men:
Duşup şatlyk bersin, gidip gam bersin!
* * *
Aýlandym men batyp gamyň laýyna,
Nazar saldym mazarlaryň baryna.
Görmedim köpensiz giden garyby,
Iki köpen geýip giden baýy-da.
* * *
Ýokdur öýi-öwzary, gör kaýan gitsin Tahyr?
Kalbymyñ senasy (Goşgular we poemalar)
Nobatguly REJEBOWGam-gussadyr döwrany, gör kaýan gitsin Tahyr?
Asman, size sarymy? Ýerden rehimdarmyş siz,
Ýalan bolaýsa bary, gör kaýan gitsin Tahyr?
DUBEÝTLER
Bidilden
Daragtlar, ter otlar, görk berýär dünýä,
Gülün göz deý açyp, burk urýar, gülýär.
Seniň näme başyň salyk bugdaýym?
— Wah, gözümi açsam haraz görünýär...
* * *
Ýaşamagyn il-gün bilen oňuşman,
Öýke-kine, gahar çekdirer puşman.
Öwrüp bilmeseň-de duşmanyň dosta,
Hergiz dostuňdan bir edinme duşman.
* * *
Durmuş labyryny ir atdy üste,
Otdan alyp suwa oklady gussa.
Jahyl çaglam ýürek şeýle bir ýandy,
Şindem agzym açsam burugsar tüsse.
* * *
Durmuş şudur! — Garnymyzy otarýas,
Iýmeden, geýmeden göwni göterýäs.
Özgäň ünsün çekjek boldugmyz saýy
Biz şonça-da özümizi ýitirýäs.
Kalbymyñ senasy (Goşgular we poemalar)
Nobatguly REJEBOW* * *
Gopbamlygy, bahyllygy hem şugly,
Kim saňa öwretdi, eý, adam ogly?!
Şeýtan-a ýok, guburynyň başynda
Meýlis gurýar sansyz-sajaksyz kowmy.
* * *
Heleý ýaly biz zamanyň erkegi,
Ompa oturdar olar ençe erkegi.
Galypdyr ýigitleň ýaglyk atynyp,
Aýalyna çaga dogrup bermegi.
* * *
Diýdi ibasyzyň biri doňuzdan,
— Hekim, walla, iç-aşymy sogur sen!
Näme iýsem bişirmeýär aşgazan!
— Ilki bişir, iýip bir gör soňundan...
* * *
Miwe bermez bag dökmeýen güllerin,
Şem ýanar ýagtyldyp özgäň külbesin.
Ömrüň sarp etmeli abraý-at diýip,
Ýaşa Bedil ýada salman öljegiň...
* * *
Eşek gul eýlemez özi ýalagy,
Item iti: bu haýwanlaň kadasy.
Haýwança ýok adam dereje bilýär,
Gul eýlese özi ýaly adamy.
Kalbymyñ senasy (Goşgular we poemalar)
Nobatguly REJEBOWKIRPI
Tebigatyň sende näme ary bar,
Nämüçin berdiler beýle ykbaly?
Mydama ýapyrlyp, ýaşyrlyp ýörsüň
Mydama duşmana garaşýan ýaly.
Juda uly seniň hüşgär gulagyň,
Juda gana ýakyn seniň gurluşyň.
Düşün kirpi, ýylan saňa duşman däl
Ol awusyn göterse-de durmuşyň.
Ýüregim awaýar seni göremde
Seniň endam-janyň hanjardan doly.
Duşman barmy gez sen tebigatymyň
Eden hatasynyň pidasy ýaly.
Kalbymyñ senasy (Goşgular we poemalar)
Nobatguly REJEBOWÝENE-DE DIL HAKYNDA
Hondan bärsi bolýaň del geými geýip
Del kişiniň äheňinde sözleseň,
Beýiklikmi öz zadyňy har edip,
ÝA amanat alyp ýörmek özgeden?!
Ile öýkünýäris çagajyk ýaly,
Agtarman türkmene mukaddes täri.
Wah, biz bizkäk özgelere öýkünýäs,
Bizem il-ä dünýä döräli bäri.
XX ASYR
Ýumurtga —
ellipis zemin.
Ýaryldy-da daşa çykdy guş çaga.
Düýşüňde dary gör
göwün ýüwürt-de:
Asmanda — däne deý syrly ýyldyzlar,
Ganat bolsa bekemändir uçmaga.
PALTA
Bir bölejik demir — el ýaly palta,
Girdi gara tokaýyň bir çetinden.
Agaçlar ýykylýar dartýar-da nagra,
Kalbymyñ senasy (Goşgular we poemalar)
Nobatguly REJEBOWTokaý sandyraýar paltaň sesinden.
Dönüklik aýylganç bolmaly çaky...
Gol boýy agaçdy paltanyň sapy...
DÄRI USSASY
Myhman bolup Üçguýuly oýa men
Duşdum bir ýaşula. Käri ussady,
Däri ussasy!
Duşan bolsam hatda Samuraýa hem
Beýle haýran galmazdym men asyl-ha.
Soraşdyrýan: gojaň keýpi açylýar,
Ol unutman ata-baba däbini
Ýasaýardy.
Däri — gara däridi.
Duzu-garak ussahanaň çar ýany,
Ýygylgy garagam kän eken gyrda.
Ýasaýardy,
on bäşinji asyrda
Ussalaň därini ýasaýşy ýaly.
Näme geň dälmi?
Dünýä neýtron bombasyny ýasaýar
Garagumda ussa ýasaýar däri!
Kalbymyñ senasy (Goşgular we poemalar)
Nobatguly REJEBOWDIÝDIRDI
Dostum, türkmen atyna at diýdirdi,
Kowsa tutup,
gaçsa ujuz gutulyp.
Dostum, türkmen itine it diýdirdi,
Saýhally,
sabyrly köpek tutunyp.
Türkmen halysyna haly diýdirdi,
Türkmeniň baýdagy — türkmen halysy.
Türkmen dutaryna dutar diýdirdi
Saz bile aýdyşyp arzy-halyny.
Şaý-sepine şanyň gözün gyýdyrdy,
Ekledi uly ili türkmeniň pili.
Indem...
ata-babam nadan bolupdyr —
Diýip ýörüs,
Päheý, akmagyň biri!
BEÝNIM MENIŇ BÄBEJIK
Dünýäden hamyla bolupdyr kelläm:
Beýnim
ýatyr
bäbejik
deý büküdip.
Kalbymyñ senasy (Goşgular we poemalar)
Nobatguly REJEBOWWagty ýetip onuň doglasy gelýär.
Ýürejigi gürs-gürs-gürs.
Dünýä weli ters
Meger ony jaýlaryn men
özüm bile äkidip...
KEÝE DEREK
Boý derek, keýe derek,
Beslenip şaýa derek,
Meňzeş bir bölek gyza
Ugramyş toýa, derek.
Misli ýagyş ýagýan deý
Şybyrda, wah, şybyrda.
Gir sen meniň şygryma.
Nagma bolmaz nagmaň deý.
Hem apbasy ýapragyň
Aýsuluwa ysyrga.
Siz — daragy ýelleriň,
Şirmaýy darak bile
Ýaz ýellerin daraň siz.
Göge eltip telleriňiz
Bulutlary yraň siz.
Boý derek, keýe derek
Ýaşyl don geýe derek
Meňzäp bir bölek gyza
Ýüregmiň üsti bile
Kalbymyñ senasy (Goşgular we poemalar)
Nobatguly REJEBOWBarýaňyz toýa, derek.
TÜWELEÝ
Eý, Garabil, Garabil,
Bir-birinden gala, bil,
Gollaryňda azaşdym,
Illeriňden ara açdym.
Batyp sende gama, bil
Kalbyňa aralaşdym.
Ne düýp goşa duşdum men,
Ne duşdy çopan-çoluk.
Ýol ile eltmez eken:
Ýogsa giden Garabil
Ýatyr ýöne ýol bolup.
Ilerde Sandykgaçy,
Gaýra ýanda Kerki bar.
Ýöne welin
has bärde
Ölüm diýen gorky bar.
Şemal tarapym ölüm,
Ölüm bakýar ygymdan.
Soň kowalaý, kowalaý
Ýetdi meniň yzymdan
Gumuň ruhy — tüweleý!
— Nirden gelýäň?
— Bilemok.
— Nirä barýaň?
— Bilemok.
Diýmek, ýigit sen erkin,
Erkinlik — ugry merdiň.
Kalbymyñ senasy (Goşgular we poemalar)
Nobatguly REJEBOWÝör, ýolumyz bir eken!
Pitnewi başym aýlap,
Kä asmana golaýlap,
Kä zemine golaýlap
Ýyllaň içinden parran,
Gollaň içinden parran,
Illeň içinden parran
Geçip, men bir tüweleý
Kim bilsin,
Nirä barýan?!
PEŞMEK
Bir gün şemal habar gatdy:
— Näme munda dursuň, peşmek?
Ýör gideli, seýl edeli,
Bolmaz ahyr dünýä görmän
Şol bir ýerde ýaşap geçmek! —
Peşmek ýele telwas etdi,
Tigirlendi, togarlandy,
Gitdi mesgenden saýlanyp.
Haýran galyp diýdi ýandak:
— Nirä barýaň?
— Ýurt aýlanyp,
Akyllanjak, akyllanjak!
— Onda peşmek eýle pikir,
Kök ur,
ýere kök ur,
çukur!
— Ýeriň erkin peşmegi men,
Kalbymyñ senasy (Goşgular we poemalar)
Nobatguly REJEBOWDostum, dünýä keşt ederin!
Tigirlendi, togarlandy,
Barýar şemal bilen bosup,
Öňden alawlap ot çykdy:
— Ýeri, nirä barýaň peşmek?
— Dostum, dünýä seýran etjek!
Şol dem peşmek tüsse bolup
Asman sary galdy gitdi,
Ýalňyşanyn bildi gitdi.
Gök asmanda ýüzýär bulut,
Ýüzýär bulut lemmer-lemmer.
— Unut, gara ýeri unut!
Oňa çawuş çakýar ýeller.
Ýör gideli, dünýä keşt et.
Nirede siz, eziz ýerim?!
Gökden eňräp barýar peşmek...
DÖWLER
Gadym dünýä gidip urupdyr ogry
Döwleriň altynyn, laglyn, göwherin.
— Senden dynmak ýog-ow Adamyň ogly! —
Gözlerinden gan syçrapdyr döwleriň.
— Haw, sakman döw, saňa niçik döw çaldy,
Unutdyňmy ýa döwleriň adatyn?
Ukuda-da, oýa çagam döw halky
Kalbymyñ senasy (Goşgular we poemalar)
Nobatguly REJEBOWBir menzilden ysyn alýar adamyň! —
Janyň alaýjaklar garawul döwüň.
— Hazynany adam nädip ýardy hä?
— Haw, doganlar, adamsynda bu döwrüň
Adam ysy barmy nä?!
SÖZ
Söz!
Näme sen,
näme sen ?
Niçik baý sen owaza
Owsuna sen howada
Hem dowama täze sen,
Hem köne sen dowama.
Gör, nähili şeker sen,
Gör, nähili şirin sen.
Gör, nähili arzyly!
Ýekeje söz gymmat eken dünýäň altyn-düründen,
Haýran etdiň, dünýäniň haýrany däl aklymy?!
Söz!
Näme sen,
näme sen?
Niçik baý sen öwşüne,
Niçik baý sen reňke.
Ylahydan däne sen,
Sepilipsiň göwsüme.
Kalbymyñ senasy (Goşgular we poemalar)
Nobatguly REJEBOWNiçik baý sen tagama.
Nä bar seniň dadyňda?
Müň ýyldan öňki sözüň
Dady şindem ýadymda.
Ýekeje söz pyňkyrdyp biler hatda düňlänem,
Ýekeje söz hykga dolar agy bolup damaga.
Söz!
Näme sen,
näme sen!
Durşuň bile hoşboý sen
Kyrk ýyl bäri aşygyň
Beýhuş bolup ysyňa
Düşüp ýörün yzyňa.
Bir demiňden gagşadym,
Bir demiňden çoýunyp,
Keramatly şuglaňa
Semendere ogşadym.
Bir söz bilen ynsany edip bolýar du para,
Bir söz bilen dirildip bolýar ony täzeden.
Sen näme sen, näme sen?!
Neneň baý sen paýhasa
Neneň baý sen kereme.
Nädersiň ýeke sözden
Gara daglar erese,
Asman ähli ýyldyzyn
Ýagyş kimin elese.
Dahan metjit, sen bir sena
Kalbymyñ senasy (Goşgular we poemalar)
Nobatguly REJEBOWSaňa demim salýaryn.
Bir söz bilen ýaradypdyr bu dünýäni ylahy,
Bir söz bilen ýykyp bolar şol dünýesin allanyň.
BENTLER
Boş bolmasyn saçagyň,
Boş bolmasyn gujagyň,
Ýaşalyň, boş bolmasyn
Duldaky sallançagyň.
* * *
Işiň bolsun oňuna,
Galma perzent soňuna.
Baýlygyňy gyza goý,
Abraýyňy ogula.
* * *
Saýlap ýakyn-ýadyňy,
Il sowar toý-ýasyňy.
Düşünersiň bu dünýä
Ýere berip ýanyňy.
* * *
Ogluň aldyrma ýada,
Gyzyň aldyrma ýada,
Ýat bilen ýakyn bolsaň
Ýakynyňdan zyýada.
Kalbymyñ senasy (Goşgular we poemalar)
Nobatguly REJEBOW* * *
Çekme gam bile gaýgy,
Bolma iliňden saýry.
Ýaşa, şirin zat ýokdur,
Şirin janyňdan gaýry!
* * *
On ýylda on esse akyllandyk biz,
Ýöne biz akyldan näme görýäris.
Öň otuz k öpüge bejerlen kellä
Indi tutuş gök üçlügi berýäris.
* * *
Bir gojada iki sany ogul bar:
Biri kakam garyp diý,
ýygnaýar tapanyny,
Biri kakam baý diýip
tapanyny sowurýar.
* * *
Hiç kes bola bilmez eneňden eziz:
Ýerde taňryň, gökde günüň-aýyňdyr.
Bu pikir dogrudyr erkinkäň heniz,
Heniz ýokka gelin bilen gaýynyň.
* * *
Kyýamat bil, aýal kärin şer etse,
Jenjel bile ärin gara ýer etse
Kalbymyñ senasy (Goşgular we poemalar)
Nobatguly REJEBOWÖýlenenleň ölýänine düşünýän,
Nämeden ölýärkä sallah neresse?
* * *
Iň gowy pikirler gijeler gelýär,
Ýatyrman aýlaýar enterpelegiň.
Oýanýarsyň,
salgymy bar ýadyňda,
Salgymy bar —
söýgüsi deý jelebiň.
* * *
Bihal zady tapaýyn men nireden,
Görmedim men ýeke nersäň syrsyzyn:
Lukman melhem ýasar gara däriden,
Mergen şol däriden oklar hyrlysyn.
* * *
Zeperiň ýetirme ýakyn-ýadyňa,
Bidert ýokdur: her kim bir derde uçrar.
Bir-birine urma ýatan daşy-da,
Daşyň daş ýaşlary uçgun deý syçrar.
* * *
Ýoluň asla belli gidýän ýoly ýok:
Eýläk,
beýläk —
misli dünýäniň ýeli.
Elhenç!
Gitmeli tarapyň özüň bilmeli!
Kalbymyñ senasy (Goşgular we poemalar)
Nobatguly REJEBOW* * *
Bu dünýäde ýaşaýan kän,
ykýan kän,
Razy: pelek näme ykbal beräýsin.
Dünýä — myhmanhana,
a men myhman däl,
Ynanmadyk garaşsyn-da göräýsin!
HINDI-TÜRKMEN ŞAHYRY GALYBA
Ah, şahyrym, düşünýän ýok, düşünýän ýok
döwrüňde,
Öz döwrüňde düşünýän ýok köne döwrüň dili ýaly.
Ah, şahyrym, hatyraň ýok, hatyraň ýok ýurduňda,
Öz ýurduňda hatyran ýok özge ýurduň puly ýaly.
* * *
Ýylan ýerde suwulýar:
Ýylan öz hinini gurunýar ýerde,
Sebäbi çagasy zordan süýrenip,
Kämilleşip barmaly bu durmuşa.
Guş bir ganat-perli:
Höwürtgesini
Gurýar al asmanda.
Perin ýetirse
Çagasy uçmany öwrener ýaly
Ýetmänkä ýere...
Kalbymyñ senasy (Goşgular we poemalar)
Nobatguly REJEBOW* * *
— Agtarýan uruşda ýiten atamy.
— Oňarýaň. Ataňy agtarmak borjun.
Kakaňa seretmän ýörşüňe ýöne
Ataňam tapylsa,
masgara borsuň.
* * *
Şahyr, seniň kysmatyňdyr ebedi:
Sen durmuşda öz ornuny tapmarsyň
Sebäp ol ýer eýeli.
* * *
Itiň dişleri ýiti,
çünki
Iýýär biçäre eti
iýilen süňki...
* * *
— Walla huşagetirijä düşdügiň,
Alýarlar saçyňy goýman düşnügin,
Diňe saçda ýaly edilen günä,
Şonuň sebäbine düşmedim men-ä.
— On ýola oturyp akyljaýynda,
Şepe hiç zat girmändir seň aňyňa.
Saçyňy syrýarlar,
çünki päkini
Salyp bolanok-da aşagragyna.
Kalbymyñ senasy (Goşgular we poemalar)
Nobatguly REJEBOW* * *
Biraz haý diýeliň piwohanada
Piwo süzýän agzy sary jüýjeler.
Peşeňi deý zenit pulemýotynyň
Çar ýana zyňylýar boşan çüýşeler.
Siz nirä?!
Wah, size ir-ä!
* * *
Çeňňekdäki gyzyl gurçuk,
Gör, nähili keç ykbal sen.
Läheň balyk apararsyň,
Öz gözgyny ölmüň bilen.
* * *
Ony size berip bilmerin salgy:
Göwresi pirimden, hileden kalby.
Ol şeýtanam bäş ýyl okadyp bilýär,
Gaýybanaçy bolsa okadýar alty...
* * *
Oňa näme okamaýar diýýäňiz?
Ondan gorkuň, bilýändir ol etjegin.
Gündiz-ä ýanyňda takal okaýar,
Agşam arza bilen okar tepbediň.
Kalbymyñ senasy (Goşgular we poemalar)
Nobatguly REJEBOWDUZ
Abul Gazy ýazýar:
«Bäş-alty türkmen
Gözýaşa eýlenen gadym toprakda
Şara edip ak jereniň etinden
Girýärler bir çetinden».
Türkmenmi?
dawanyň boljagy hakda
Gürrüň ýok:
kimiňki onuň döş süňki.
Ýarym-ýalaňaçlar girýärler jeňe,
Ony güýji ökde iýmeli çünki,
/Ejizlere ýeterlikdir ýumrugam/.
Ýere gaçan şara
Garylýar çaňa...
Toprak bolsa şor gözýaşa ýugrulan:
Duzly eti iýen haýranlar galyp,
Gudrat diýip göge elin seripdir.
Ynsan şor topraga derini garyp
Ýaşaýşa,
Topraga tagam beripdir!
MÖÝ
Misli myrryh ýyldyzynyň — kölgesi,
Yza — çat maňlaýy pytradan gülläň.
Kalbymyñ senasy (Goşgular we poemalar)
Nobatguly REJEBOWArwahyň — gülbendi.
Ölmüň belgisi.
Ýowuz kerebinde atyp dur hallan.
Ajalyň aýylganç tüýküligi ol,
Dünýäň depesinde toruny gurýar.
Takdyry nokatdyr — galdygyň osal,
Bir damja zäher ol
— syçyrap barýar!
A.ANNABERDIÝEWIŇ «GUÝY» GOŞGUSYNA
«Ussa ýer şaryny deşip gidipdir,
Görünip dur o tarapyň asmany»
Diýip ýazýaň.
Haýran galýan, sadalar
Mydam sadalygna galar ekeni.
Dostum, ol guýy däl,
haramzadalar
Sogrup gidipdirler ýeriň okuny.
* * *
Gün ýaşdy.
Yns-jynsyň egni basylyp,
Düşnüksiz duýgudan demikdi zemin.
Solgun şapak gama-gussa batyryp,
Solup barýar Günüň gubury kimin.
Mawy asman ýaşyl ile, al ile
Öwşün bile ýuwýar gögüň ýüzüni.
Kalbymyñ senasy (Goşgular we poemalar)
Nobatguly REJEBOWSäher ylla gelin ýaly hamyla:
Doglup gelýär dünýäň ýene bir Güni!
GOJA
Kirpigi çalaran,
gaşy agaran,
Ýörelmeli ýoly azalan goja,
Dünýäň aladasyn aýlap serinden,
Iki edip, bir durup mytdyldap barýar
Bir mahallar ylgap geçen ýerinden.
Bir zamanlar gözi ýer görmän geçen
Ýerlerinden ötünç soraýan ýaly,
Barýar,
hükgüsine mündürip barýar
Tegelek ýüz ýaşy,
Agyr ykbaly.
Yş ýok — garrylykdan çykyp gidere,
Kalbynda höwes ýok,
Bedende berdaş.
Galmandyr deň-duşam söhbet edere,
Gürrüňler ýaş,
ýaşaýyş ýaş,
heňňam ýaş!
Wagt onuň eline berip hasany,
Wagt onuň ýüzüne basyp gasyny,
Ýeliň şüdürgäri bozşy deý ylla,
Süpürip taşlapdyr hakydasyny.
Kalbymyñ senasy (Goşgular we poemalar)
Nobatguly REJEBOWÝaşaýyş, gyssanma, sen oňa duruş,
Gyssanma dem salym, galsaň-da nepden.
Küşt deý aýyl-saýyl görünýär durmuş.
Oýna girmän gapdalyndan seretseň.
Ýyl geçdigisaýy ýukalýar ýürek,
Ýyl geçdigisaýy agralýar kelläň
Dünýäniň derdini göteren goja
Sojaýar göwresin göterip bilmän.
Zemin bolsa ýaşyl ýazyn parladyp,
Gözelleşip barýar ýyl geldiksaýy.
Loly dünýe diýse...
ony garradyp,
Özi giden eken ýaşlyga sary.
* * *
/Ýe.Winokurowdan/
Halypa, ýetişdir şägirdiňi sen,
Ýetişdir, gaýgyrma golda baryňy.
Seniň yzyň bile gitsin öňe hem
Her ädimde duýsun goldaýanyňy.
Goý, depäňden garap men-menlik bilen
Üstün çyksyn tälim alan ärinden.
Halypa, ýetişdir şägirdiňi sen
Soň öwrener ýaly kimdir birinden.
Kalbymyñ senasy (Goşgular we poemalar)
Nobatguly REJEBOWSYGAN
— Janahkeşdemi sen,
sergezdanmy sen,
Haýsy ýatdan çykan zamandan bäri,
Bir gamgyn aýdymyň ýaňy şekilli,
Bir gadym bosgunyň çaňy şekilli,
Bir garyp zamanyň gamy şekilli,
Sen toparyň bilen syryp dünýäni
Ýok bagtyňy saýry illere berip,
Ýok şatlygyň gaýry illere berip,
Geçip materikleň içinden parran
Ýeri sen dünýäden näme agtarýaň?
— Dogduk depämi.
— Sen öý tutduň Günüň ýaşan ýerinde,
Sen toý tutduň Aýyň ýaşan ýerinde,
Seniň hasratyňy gördüm,
mekansyz
Şuwlap barýan dünýäň zaryn ýelinde.
Gökde bulduň — Ýerde kölgesi bolup,
Pitne pikir kimin zeminde bosup,
Nirä barýaň,
Nirde mesgeniň seniň?
— Iller saýry,
dünýä bimöçber däldir,
Meniň baran ýerim — meniň mesgenim,
Meniň ölen ýerim — dogduk depämdir!..
Kalbymyñ senasy (Goşgular we poemalar)
Nobatguly REJEBOWLATYN DILI
Latyn dili
gadym —
gara daglar deý,
Ilkidurmuş eýýamdan,
Gowaklardan alyp gaýdýar ol kökün.
Latyn dili huwwalady, aglady,
Şygyr ýazdy, söýdi, eýledi höküm.
Latyn dili — gadymy,
Emma welin aňmady,
Dile pyçak çekip biljek ganymy.
Ogullaryň taşlaýşy deý atasyn,
Obaň taşlaýşy deý gabrystanyny,
Taşlap Plininiň kiçi-ulusyn,
Taşlap Watanyny
Gitdi il ulsy...
Ol gugaryp galan ýurt deý ses edip,
Terkidillerini saklap bilmedi.
Ol öldi.. jaýlaman onuň jesedin
Gölegçi deý dargap gitdi milleti.
Latyn dil,
gadym dil,
seredip ýatyr
Akyldar arkaň deý dünýäň düýbünden.
Latyn dili öldi,
emma entegem
Kalbymyñ senasy (Goşgular we poemalar)
Nobatguly REJEBOWÝaşap ýör ol medisinaň güýjünden...
ÝAŞYLBAŞ
Buýsanma, gondum diýp ördekli köle,
Ýaşylbaş, köl näme, dünýä hatardyr!
Hamrahyň sananyň — rezinden hile,
Aňyrsynda ajal busup ýatandyr.
Buýsanma sen, galdym diýip belende,
Eý, ýaşylbaş, kim işine ahmaldyr.
Awçynyň awuna rehmi gelende,
Ol guşuny uçurybam atýandyr...
ÜMLÜK
Ümlük!
Seniň bütin göwräň ýekeje çümmük,
Juda düşnükli sen ähli dilde-de,
Juda düşnükli sen ähli millete,
Milýard sözi oýlap tapan adamzat,
Duýgusyn, gaýgysyn, şatlyk-begenjin
Milýard sözi bilen gizläp bilmese,
sözläp bilmese,
Ynsanyň dadyna ýetişýän sensiň!
* * *
Ene,
Kalbymyñ senasy (Goşgular we poemalar)
Nobatguly REJEBOWSen näçe balaňy ýere duladyň,
Näçe balaň gardyň gara gumlara?
Çaga mazaryny gören halatym
Hamsykýaryn —
meňzeş olar gundaga.
Neresse çagalar gül deý solýarlar,
Para-para eýläp enäň kalbyny.
Serediň, durnalar uçup gelýärler
Ölüp giden çagajyklaň arlygy...
* * *
Goşgularym,
size ynanýaryn men:
Maňa ynanyň — siz gowy bolmaly,
Sebäp toplumymy okap gazetden
Meni mydam gowy adamlar goldady.
Goşgularym,
size ynanýaryn men,
Dykyn alyp ýatmarsyňyz dükanda.
Bu durmuşdyr: kimdir birin öwerler,
Emma sizi okar olar okanda.
Kalbymyñ senasy (Goşgular we poemalar)
Nobatguly REJEBOWOT
Gijä çalyp hanjar ýaly alawun,
Gylawun barlaýar —
Ýanýar gyzyl ot.
Ol tümlük bilenem, sowuk bilenem
Bir asman astyna sygşyp bilenok.
Agaç bir mahalky howaly çagyn
Soňky sapar gaýtalaýar tütünde.
Ýanyp jana gelýär gury şahalar,
Öli — gözýaş dökýär otsuz çetinde.
Ot,
Göterlesi gelýär iň soňky gezek,
Ýetilmedik belentlige asmanyň.
Ot ýanyp dur — göterilýär tüssesi,
Ot ýanyp dur saçyp gyrmyzy ganyn...
Kalbymyñ senasy (Goşgular we poemalar)
Nobatguly REJEBOWÖDENYÝAZ NOBADOWA
Çal, Ödenyýaz!
Messan basyp gelsin ýaz!
Görüşsin Arzygül, soraşsyn halyň.
Ýüregiň daşyna aýlansyn owaz
Ýer daşyna aýlanşy deý şemalyň.
Türkmeniň aýdymy...
Gurban oňa men,
Enter bagşym, ajap namadan enter.
Aýdymyň sygardan gursak dar eken,
Aýdymyň sygardan göwünler telper.
Eňter bagşy, gijäň tutulsyn demi,
Çyk-da Gojalydan galan çeküwe.
Türkmeniň ýurdy giň,
her bagşyň sesi
Ýetebilmez onuň ähli çetine.
Çal, bagşy çal.
Seniň çog deý aýdymna,
Otlaýyn kalbymda gemrän gamlarym.
Asmanda Ýedigen — seniň dutaryň,
Ýerde sen — dowamy Babagammaryň.
* * *
Ödenyýaz saz çalýar,
Ýum sen gözleriň,
Didäň üste gadam bassyn Ogulbeg.
Kalbymyñ senasy (Goşgular we poemalar)
Nobatguly REJEBOWÝum gözleriň. /Ýürek gözleň dowamy/.
Eşidersiň datdan ýasalan ýaly,
Alawlaýan otdan ýasalan ýaly
Endiräp, endiräp gelýän ow azy.
Durulygy — täk nusgasy göwheriň.
Ýum gözleriň,
Gara gije daşarda
Polýaryň al öwşünine boýalýar.
Şeýle bir süýjeýär dem alýan howaň,
Dem alýan dünýäň,
Hut gijeden dadyp göresiň gelýär...
AKYL
Akyl alyň!
Sebäp ony alýan ýok,
Akylhanaň bolaýmasa seriňde
Ony saklap bolanok
Amanat kassanyň depderçesinde.
Alyň!
Sebäp gerek däl ol hiç kime,
Aýlanyp geçýärler onuň deňinden.
Akyl satyp ýören kändir, siz diňe,
Alyň ony satylmaýan ýerinden.
/Ýolda ýatan pully gapjyk däldir ol,
Däldir ýaşlaň şalagaňly agşamy,
Ýeňil ýaşaýyşda derkarmy eýse
Onuň beýnä könemöwrit agramy/.
Akyllam, akmagam almaýar akyl,
Ak bazarda gara şaýy bahasy.
Gerek däl mahaly siz ony alyň.
Kalbymyñ senasy (Goşgular we poemalar)
Nobatguly REJEBOWSebäp tapdyrmaz ol zerur mahaly.
OGRULYK
Ogrulyga gitdi adam hem eşek.
Eşekmi nä eşekligin etmejek?!
Ogrulygyň gyzan wagty oňardy.
Aňňyrdy-da garawuly oýardy.
Ogrulyga gitdi adam hem eşek.
Eşekmi hemişe eşeklik etjek?!
Adam ogurlykda lal bolar ýaly
Kellesine geýdirdi iýmli torbany.
* * *
Gijeler şeýle bir gysgaldy hatda
Reňbe-reň säher
Şam şapagy bilen tapyşjak bolýar.
Gündizler şeýle bir uzaldy hatda,
Gün on bäş sagatlap ýetip bilenok
Dynç almaga iňrige.
Gün şeýle bir gyzdy
pisseler hatda,
Teşnelikde ýaňa sallady dilin.
Gün şeýle bir gyzdy,
asmandaky Aý
Eräp barýar bir bölejik buz ýaly.
Eger häzir selin selne süýkense,
Edil aşyk-magşuk ýaly ot aljak.
Guşgy çaýy suw ýylan deý suwlunyp,
Kalbymyñ senasy (Goşgular we poemalar)
Nobatguly REJEBOWBaryp Murgap derýa özüni urdy.
Galdy onuň jyglym daşly kenary,
El serip...
AÝRALYK
ÝA romantik,
ýa hyýalbent,
ýa aşyk —
Köňül kimin alyp gaçýar serimiz.
Gidýäs ýedi derýa,
ýetmiş dag aşyp,
A obada galýar enelerimiz.
Kimse ykrarýetin,
kimse ykbalyn,
Kim gözleýär göwün söýen gyzyny.
Ynha menem öz gözlegme çykýaryn,
Çalyp öten halypalaň yzyny.
Labyr taşlap öň görmedik ülkäňe,
Ýurt tutunýas öz näbelet ýerimiz.
Ýeri, aýdyň ahyr, tapýarys näme,
Ýitirip perişan enelerimiz!?
Jaň edýäris — didara zar eneler,
Pul ýollaýas — eneler zar didara.
Gugaryplar galan mülküň ruhy deý
Samraýandyr sygmaýan dört diwara.
Kalbymyñ senasy (Goşgular we poemalar)
Nobatguly REJEBOWGadym köşge gaýra dur diýýän öýüň
Deň ýary halydyr,
mebel deň ýary.
Dokuz aý goýnunda göteren enä,
Dokuz ýyl boýnunda göteren enä.
Ýaşar ýaly ýer tapylmaz el ýaly...
Ýene hat ýazýarys, /eger Ýesenin
Ýazaýmadyk bolsa ýazmazdyk asla!/
A obada ýalňyz enelermizi
Garrylyk däl,
gaýgy basýa,
gam basýa...
Ýa romantik,
ýa ham-hyýal,
ýa aşyk —
Söýýäris asmany,
biziňki zemin.
Hem at deý hamytdan boýny boşadyp,
Hemem enemizden dynýarys elin.
Gelip git diýýäris, ýylda bir gitmän,
Alada kän,
wezipe kyn,
daş ara.
...Olar pulumyza,
hatymyza däl,
Wah, olar zar, didara zar, didara!
Kalbymyñ senasy (Goşgular we poemalar)
Nobatguly REJEBOWOlar ýaşamaýar,
olar garaşýar,
Olar ahyr barjagmyzy duýýarlar.
Ýol pul bile,
ýola bakyp doýmadyk
Gözün ýumdurmany bize goýýarlar...
RENTGEN
Rentgen suratymy synlap,
Pikire çümdüm:
Ýigrim birinji asyrda,
Ömrüň çäginden aňyrda
Agaryp ýatyrdy süňküm...
YKBAL
Özgäniň bagtyna gitmedi gözüm,
Görüň, maňa näme duş bolup çykdy.
Egnimden basylsa, göterdi göwün,
Hyrujym gursakdan joş bolup çykdy.
Galkyndym, durmuşda göreşe galdym,
Men ýara salmadym,
Men ýara aldym.
Keýpim — daşa,
Derdim içime saldym,
Nalyşym bagrymdan baş bolup çykdy.
Kalbymyñ senasy (Goşgular we poemalar)
Nobatguly REJEBOWÖmre kesdim men söýginiň bahasyn,
Söýgi ýalňyz gudratydyr jahanyň,
Agşam bagtym diýip bagra basanym,
Säherler oýansam düýş bolup çykdy.
Gursagym güzer deý saklap päkize,
Päk sözümi diýdim göwni päk ile,
Barym berdim, bolmaň menden nägile,
Gazananym jana noş bolup çykdy.
Diýarym diýp ýüwürdim men, ýeldim men,
Pyýada aýlandym şäher-kendim men,
Eger ýeňen bolsam — işläp ýeňdim men,
Halypam, hazynam — iş bolup çykdy.
Gojaman dagymda synladym aslym,
Reýhan bolan ýaşyl çölümde akdym,
Peri-peýkerleri çaşyrdy aklym,
Syrym gözlerimden paş bolup çykdy.
Dagdan arkam hany meniň — kemsindim,
Ornum rowaç kakyp gitdi — ymsyndym,
Her hal türkmen asylyna ymtyldym,
Parasadym — akyl diş bolup çykdy.
Durna toýnuk gurýar gögüň ýüzünden,
Bedewleriň süýnýär türkmen düzünden,
Men zarňyldap kiriş kimin üzülsem...
Duýgulam didämden ýaş bolup çykdy.
Kalbymyñ senasy (Goşgular we poemalar)
Nobatguly REJEBOWBAGT BILE DUŞUŞYK
Biri salam berip geldi gapydan,
Diýdi gama batyp, boýnuny burup:
— Geldim, kabul eýle, men seniň bagtyň!
— Hah-hah-ha!
Otyrys keýp-sapa gurup,
Seret, göwün islän zadyň tapylar.
Keýpem kök,
pulam köp,
git, gardaş, ýer dar!
Şu mahal bagt meniň nämäme derkar!
Ýene bir gün geldi şol bagt ýylgyryp.
— Geldim, kabul eýle, men seniň bagtyň
— Hah-hah-ha!
Saýlapsyň gelmeli wagtyň.
Döwranlar sowuldy,
dar maňa jahan,
Hesret kerebini gurýar daşyma.
Jyda düşdüm men barymdan...
Şu mahal
Men nä seni ýapaýynmy başyma!
Kalbymyñ senasy (Goşgular we poemalar)
Nobatguly REJEBOWFERDÖWSI
Ýazan şygryň ýakarlar,
Ýanan bagryň ýakarlar.
Dünýäniň deýýuslary
Ahyr alyp ýatarlar.
Kim saňa gulak gerýä,
Kim mähtäç seň akylňa?!
Belent şahyrlar hernä
Ýaşaýar ýat asyrda.
Saňa ýollanan baýlyk,
Saňa ýollanan tylla,
Saňa ýollanan abraý
Öleniňden soň gelýä.
Seni bäş pula satan,
Galar bäş müňlük derde.
Lagnat daşyny atan
Zyýarat eder erte.
Zalyma gol bererler,
Senden arly bar kişi.
It ýaly öldürerler
Hem jaýlarlar şa kibi.
Kalbymyñ senasy (Goşgular we poemalar)
Nobatguly REJEBOWSEÝIL
Men görmedik şäherleri söýýärin.
Ýola gitmelimi — taýyndyr ýüklem.
Hezil ahyr
göwnüň batbörek ýaly
Uçuryp goýberseň,
Boşadyp ýüpden.
Seýl edýän nätanyş seýran baglarda,
Ykýan duşma aladam ýok tanşyma.
Agyr mähelleli restoranlarda
Saçym silkip çykýan ýaşlaň tansyna.
Münýän gidýän gabat gelen ulaga,
Ýolum — halan tarapyma rowana.
Azaşamok — sebäp barýan ýerim ýok,
Alakjamok, sebäp ajap howa-da!
Unudýaryn çagalarmyň barlygyn,
Dostu-duşmanlarym,
Hossam—aladam.
/Biledim alyngy/ galan baýlygym
Hasap ýöretmezden sowýan aýaman.
Men näbelet şäherlerim söýýärin,
Söýýän düşlemedik myhmanhanamy.
Ýaşap, hasyl edip köňül söýlänim,
Çykýan öz dünýämden,
Ýykýan kadamy.
Kalbymyñ senasy (Goşgular we poemalar)
Nobatguly REJEBOWLak atýaryn zyba gelni saýlaýyp,
Heser bilen jigerimi ezýärin.
Ata araba däl,
ata aýlawy,
Aýlawa ýaýlany arzuw edýärin.
Men görmedik şäherlerim söýýärin...
IŞLE ÝÜREK, EGER ÝAŞASYŇ GELSE...
Ir garradym,
özümden ir garradym,
Ir sanadym saçyň-sakgalyň agyn.
Hamrak saýdym dünýäň gussa gamlaryn
Oýnaýjak,
okaýjak,
ýaşaýjak çagym.
Mazmunymy aýdyp ýetişmen öýdüp,
Mydama ömrüme heder syzdym men.
Söýlüp-söýüp,
ýigrenilip-ýigrenip
Kän okalan kitap kimin tozdum men.
Şeýdip tozýar ýollar: çakyr-da-çukur,
Artyk bolan çagy ýoluň gatnawy.
Gasyn däl, maňlaýda görünýär pikir,
Ömrüň gazap bilen ýazan hatlary.
Kalbymyñ senasy (Goşgular we poemalar)
Nobatguly REJEBOWÇaksyz daşyp dolaýdymmy köle men,
Kanagat tapdymmy maksada ýetmän?
Bilýän: siňýän güne, aýa, ýyla men —
A olar bilýärmi geçmişe gitmän?
Olar bilmeýärler geçmişe gitmän,
Gark bolýan gämiden gözleme dalda.
Eý, ölüme garşy kalpdaky pitnäm,
Gal sen bu jahanda çakylyk bol-da.
Tylla çägäm syzyp barýar elimden,
Dalak deý ýapyşýar ünjüm böwrümden.
Öýleden soň ýokdur günüň salymy,
Öýleden soň salmy ýokdur ömrüň hem.
Işle ýürek!
Eger ýaşasyň gelse,
Işleseň ýaşarsyň!
Sakla ýadyňda!
Bagşy gyzar gije çene ýetende,
Dutar bala dönýär gijäň ýarynda...
HALYL
Halyl!
Şahyr diýen pynhan syr ahyr,
Pynhan dünýe ahyr aýdyň dünýäde.
Materik deý açyp bolsa şahyry,
Onda ol şahyryň geregi näme!?
Kalbymyñ senasy (Goşgular we poemalar)
Nobatguly REJEBOWHut özüni açar şahyry okan,
Mysalasyn synlan ýaly aýnada.
Halyl, göwün basyrganýar oýakaň,
Göwre bolsa siňip barýar aýlara...
Diwanyňy orta desterhan ýaly
Goýup,
çydamaly her kes ne diýse.
Beýikler sen hakda oýlanýar häli,
Pesler eýýäm çykardylar netije.
Ýazýas: «Aramyzdan ir gitdi» diýip,
Syzman entek nämedigin — nämäniň.
Halyl, entek kimler ýaşap ýör. Haýyp!
Entek kimiň ir gideni nämälim!
Entek seniň paýyň goýup badada,
Adyňy baýdak deý göterýäs arşa.
Entek jedel edilýär sen barada,
Entek seň üstüňden ýazylýar arza!
Halyl,
gök gübürdäp, mama sanajyn kakyp
Açsa asman bilen Ýeriň sepini
Eşidýän men hor göwrä has bolmadyk
Dowamatdan gelýän güňlenç sesiňi.
Halyl!
Şahyr diýen pynhan syr ahyr,
Kalbymyñ senasy (Goşgular we poemalar)
Nobatguly REJEBOWPynhan dünýe ahyr aýdyň dünýäde.
Materik deý açyp bolsa şahyry
Onda ol şahyryň geregi näme!?
ADA
«Gitseň,
ýaşalmaýan bir ada gitseň,
Ýanyňa-da alyp gitseň aýalyň».
A.Atabaýew.
Gitdim,
ýaşalmaýan bir ada gitdim,
Ýanyma-da almadym men aýalym.
Men onda pelege atýaryn pitjiň,
Ne-hä armanym bar,
Ne-de amanym.
Robinzon Kruzo!
Hatda ýok guşum,
Gämi ýasap gitmegem däl pikirim.
Men ýitgi sanamok ýaşan durmuşym,
Durmuşam hasaba almaz ýitigin.
Günleri sanamok,
sanamok aýy,
Eňräbem ýöremok özüm oňarman.
Öz gününe goýdum munda Hudaýy,
Meniň tutuş ömrüm —
ýalňyz owarram!
Kalbymyñ senasy (Goşgular we poemalar)
Nobatguly REJEBOWDört tarapym deňiz,
çar ýanym deňiz.
Ak gämimem ýatyr umman düýbünde.
Bir şaýy geçmişim,
ýarym — geljegim,
Adamlaram göremok men düýşümde.
Ýaşaýyş bar ýaşalmaýan adada:
Ne-hä işe gidýän,
ne aýlyk alýan.
Gygyramok: nirede siz, adamlar!
Gygyramok: meni halas et Allam!
Hem bulamok gök deňize köýnegim,
Hem bilýärin, ýok sesimi diňlejek.
Peýdasy nä munda ýanyp-köýmegiň,
Biparh boldum edil biparh dünýe dek!
Men munda pelege atýaryn pitjiň,
Men dünýä käýinip lezzet alýaryn.
Sebäp ýaşalmaýan bir ada gitdim,
Ýanyma-da almadym men aýalym...
Kalbymyñ senasy (Goşgular we poemalar)
Nobatguly REJEBOWPEDERIM
Nobat baý, gol doly döwletiň kanda,
Kaýda hatar guran bradarlaryň?
Serhetden geçenem ýok ahyr sende,
Söbügine düşüp süri mallaryň!
Baýlygyň,
altynyň,
laglyň, owarram,
Belet, malu-dünýä-pelegiň çaňy.
Toýumda — tuwagym,
ýasymda — arkam,
Egni egne berjek gardaşlam hany?
Gyrgyn...
Sürgün...
Bolşewikler kast edip,
Kül-peýekun kyldy öýüň-ojagyň.
Ölermiň-ýitermiň!
A men wasp edip
Ýazdym olar hakda öwgi odasyn!..
Kalbymyñ senasy (Goşgular we poemalar)
Nobatguly REJEBOWBENTLER
Yrsgal, döwlet, baýlyk
edýändir güzer,
«Al, gulum!» diýip Alla eýlese nazar.
Alla emr eýlese, iň keramatly,
Iň beýik kitaby sowatsyz ýazar!
* * *
Hijran bala awy gardy, neýläýin,
Aşyk gam-gussadan gandy neýläýin.
Ýaryň ak göwsüne daman gözýaşym
Garaja hal bolup galdy, neýläýin!
* * *
Sen Iblisi aldan, döwleti aldan,
Ähli selledeşiň Sibire ýollan.
«Men Hudaýa ynanýaryn!» diýýärsiň,
Hudaý saňa nädip ynansyn, mollam!
* * *
Deňiň bilen gaşaş durmuş ýolunda,
Deňden utulmarsyň çynu-alynda.
Ýekeje gün tilki bilen tirkeşseň,
Ertir şagal oturandyr duluňda!
* * *
Galpyldap, galdyrap durmak
hyllalla,
Kalbymyñ senasy (Goşgular we poemalar)
Nobatguly REJEBOWÝA jan ber, ýa beren janyňa al-da!
Behişdi ýaradyp seniň goýnuňda
Açaryny maňa beripdir Alla.
ZYÝARAT ÝOLUNDA
Uçar Daşhowuza uçýar ikide,
Millet girip ýatyr «kitiň» içine.
Derim sylyp, dakynýaryn kemerim,
Ýanymda ýanaşyk otyr bir gelin.
Otyr garçgaý guş deý dalmynyp gelin,
Otyr päkize bir ýunan heýkeli.
Otyr gara ýere ýalňyşyp gelip,
Indem arşa barýan asman peýkeri.
Gyýa baksaň, gapdyraýjak gözleriň,
Lak atsaň, lal açdyraýjak dilleriň!
Bagt diýen zat ýaşaýar bu dünýäde
Barlygynda şeýle ajap dilberiň!
Zyýarata barýan gadymy Wasa,
Düýnemäge ata-baba mazaryn.
Samolet ganatyn ýaýýar howada,
Bir ýerlerden peýda bolýar Azazyl!
Owarra bol, melgun,
güm bol, Azazyl!
Açan bolma gapysyny uçmahyň!..
...Men-ä zyýaratym goýbolsun etdim,
Kalbymyñ senasy (Goşgular we poemalar)
Nobatguly REJEBOWGelnem goýdy Arşa sary uçmasyn!
MES GELIN
Ilki ärin aýlap urdy başyndan,
Aýlap urdy maşgalasyn, mesgenin.
— Men şahyr bolmaly!
Ajaýyp şahyr!
Aýgytly karara geldi mes gelin!
Aýlap urdy şerim bilen haýany,
Aýlap urdy namys bile messebin.
Tammanyndan tug edinip,
paýtagta,
Poeziýa ýöriş kyldy mes gelin!
A poeziýa pukaraja metjitdi,
Ýaşaýardy hikmetinden Allanyň.
...Metjide girilýär köwşüň çykaryp,
Köýgim, alyp geleweri tammanyň!..
BAÝKAL
Jennet bar diýdiler Baýkala barsaň.
Erem bar diýdiler Baýkala barsaň.
Seni asman ýaly dury diýdiler
Ýer ýüzüni terslin-oňlyn agtarsaň
Tapmarsyň Baýkal deý ýeri diýdiler.
Seni kartalarda synladym, kölüm,
Kalbymyñ senasy (Goşgular we poemalar)
Nobatguly REJEBOWDurduň gök çarlak deý ganatyň gerip.
Minnetdar men ykbalymdan, Baýkalym
Dyzyma çökdüm men gaşyňa gelip.
Sen tolkunyp, garşy aldyň gumlyny,
Men tolgunyp, gerdim saňa gujagym.
Tolkunyp däl ýöräp gelýän Baýkalym
Gel görşeli,
Aç goýnuňy,
Guçaýyn!
Daşdan synlap heý ganaryň ýalymy?!
Sypyryp zyňýaryn eginbaşlarym.
Sypaýan tolkunlaň ap-ak ýalyny
Sypan ýaly Suwpersiniň saçlaryn.
Bilýän, seniň asman ýaly çuňlugyň,
Günden başga ýetýän ýokdur düýbüňe.
Tolkunsaň, meňzeş sen Taýgaň ruhuna,
Köşeşseň, meňzeş sen onuň düýşüne.
Ilkidurmuş gözelligi zeminiň
Roýuňy aç,
köşeş, lerzana gelmän.
Düşün, men goýnuňa özüm okladym,
Men seni kalbyma sygdyryp bilmän.
Kalbymyñ senasy (Goşgular we poemalar)
Nobatguly REJEBOWBAM
Sümme tokaý dişi kimin daragyň,
Tapylmaz ot ýakyp ýylynara ýer.
Ne gün tygy girip bilýär tokaýa,
Ne-de girip bilýär yzgytsyz ýeller.
Tüm gijeler, säher ýagtyldyk saýy
Özün sümme tokaýlyga urýalar.
Bu tokaýda dünýä döräli bäri
Ýolun tapman azaşyp ýör derýalar.
Üstünde ebedi gamaşyk asman,
Astynda ebedi buzluk jeňňeliň.
Üşän daragtlaryň ýüzleý kökleri
Ýada salýar garaguşlaň çeňňelin.
Niräňe seretseň — okçegmez tokaý,
Sugunlaň depesem tokaýdy hatda.
Taýganyň agaçsyz ýeri bar bolsa,
Ol ýerde çaýkanyp ýatandyr batga.
Ynanmazdym: — Şu ýerlerde şäher bor,
Demir ýol çekiler — diýseler maňa.
Ynha, uly şäher,
Hanha, goşa ýol.
Görübem ynanyp bilemok oňa.
Kalbymyñ senasy (Goşgular we poemalar)
Nobatguly REJEBOWDAÝHAN
Saba bilen sežde etdik güllere,
Agşamara gunçalary ogşadyk.
Daýhan bolsa lezzet alyp, pellere
Ekin ekdi yhlasyny bagş edip.
Kädi biýaralar yranşyp otyr,
Plýaždaky sansyz saýawan ýaly.
Astynda ýalaňaç hywa kädisin
Günüň jöwzasyndan saýalan ýaly.
Atlaz ýaşly täç geýinen mekgeler,
Guş ýaly pelpelläp sähraň ýeline,
Meňzeýär gujagy mele gulpakly,
Torsuk ýaly ogully ýaş geline.
Günebakar şöhle salýar gün ýaly,
Gyzyl gülli narlar otyr ýolka deý,
Uzyn sapak üljelerem mazaly
Bişip, sallanşyp dur gulakhalka deý.
Dana daýhan nazy-nygmatlarynyň
Şerbetinden dünýäsini gandyrýar.
Diňe gözelligi söýmän, ýaz ýaly
Gözellige öz janyndan jan berýär.
Kalbymyñ senasy (Goşgular we poemalar)
Nobatguly REJEBOWÝYLGYR, EJE JAN, ÝYLGYR
(aýdym)
Gök asmanym durnaly,
Zemin ala-ýaz bolsun!
Gerip älemgoşaryn,
Ýaşyl ýagyş saz çalsyn.
Sen, gelşik sen ýazlara,
Senli ýazlar maýyldyr
Sen gülseň dünýäm gülýär,
Ýylgyr, eje jan, ýylgyr,
Ýylgyr, eje jan, ýylgyr.
Maýlap seniň mähriňden
Ala-ýaz bolsun dünýä.
Eziz bagtym sen meniň,
Höwürtgämdir gujagyň,
Akja kepderi deýin
Goýber, göge uçaýyn.
Sen, gelşik sen ýazlara,
Parlap açylar güller,
Sen ýylgyryp bakaňda,
Ýylgyr, eje jan, ýylgyr
Uruş bolmaz, jeň bolmaz
Sen ýylgyrsaň jahanda.
Kalbymyñ senasy (Goşgular we poemalar)
Nobatguly REJEBOWÝÜREK
Gürs, gürs, gürs...
Köşeş, ýüregim!
Beýdip damagyma direlseň birden
Dem alyp bilmen.
Galaryn dilden.
Gürs, gürs, gürs...
Urunýaň, urulýaň sagatdanam tiz.
ÝA gaçjak bolýarmyň ölmüň deňinden?!
ÝA geçjek bolýarmyň deňinden wagtyň?!
Näme diýjek!
Ýykjak bolsa daşdeşen
Çokup
öz höwürtge guran daragtyn!
ALLA HEM ŞAHYR
— Maňa bir gowja ýer tapsana, Alla!
— Şahyr, şahyr, gowja bir ýerim-ä ba.
— Ber maňa şo ýeri,
waspyň ýetirin!
— Wah, o ýerde meniň özüm oturyn!
— Men seniň ornuňy näme edeýin,
Maňa-da bir orun tapylar ahyr.
Kalbymyñ senasy (Goşgular we poemalar)
Nobatguly REJEBOW— Bardy...
Ony saňa bagş etdim şahyr,
Galan orny wagtlaýyndyr pelegiň!..
HAÝYŞYM: KALBYŇY ARASSA SAKLA
Haýyşym: kalbyňy arassa sakla,
Seniň gör nähili ajap kalbyň bar.
Ýagtylýar ol gökde ýyldyrym çaksa,
Ýeke söze umman bolup tolkunýar,
Salkynlar ol. Kalbyňy arassa sakla,
Sakla ony desterhan deý päkize.
Sen iýen päkize çöregiň hakla,
Bugdaý sözüňi diý kalby päk ile.
Haýyşym: kalbyňy howaly sakla,
Badalgaňdyr haýyň gaçyp geleňde.
Hiç bolmanda, pes işinden jahanyň,
Bet işinden göter ony belende.
Haýyşym: kalbyňy juda giň sakla,
Giň dünýede darlyk gelişmez, ynsan,
Kalbyň — bu dünýäden gaçybatalga
Hem saňa zandan!
Haýyşym: kalbyňy juda giň sakla,
Oňa asman bilen zemin ýerleşsin.
Dymyljan
ruhuňy täzeläp her dem
Kalbymyñ senasy (Goşgular we poemalar)
Nobatguly REJEBOWÝagyş geçsin,
ýagmyr geçsin,
ýel geçsin!
Haýyşym: kalbyňy arassa sakla,
Zeý basan toprakda boý alar ýylgyn,
Zeý alan toprakda baýnamaz çynar.
Sen içden çüýredip başlasaň kalbyň
Soň yhlas ediber,
gögermeýär är!
Hapa kalpda gögermeýär ideal,
Mukaddeslik.
Kalbyň jadyly guşdur.
Ol ýerde ýaşaýar şeýle bir hyýal,
Ol senem göterip asmana uçsun.
Haýyşym: kalbyň juda baý sakla,
Egsilmez baýlykdyr köňül söýgüsi.
Dünýäň hazynasyn berseňem hatda,
Halas edip bolmaz ruhy göýdügi.
Haýyşym: kalbyňyň sarpasyn sakla,
Baýdagyňdyr seniň howaly ruhuň.
Horluk eýläp gara güýjüňe bakma,
Goşun basgy tapar,
ýykdyrsa tugun!
Ýaş bilen ýuw, agyr bolsa täleýiň,
Kalbyňy gam bile gussaňa tendir.
Ol dirikäň keşt eýlejek älemiň,
Ölseň, dolap uçup gitjek kependir.
Seniň gözleriňde kalbyň görünýär,
Kalbymyñ senasy (Goşgular we poemalar)
Nobatguly REJEBOWMen oňa gudrata bakan deý bakýan.
Hapasynyň ýetik mahaly dünýäň —
Haýyşym: kalbyňyz arassa saklaň!!!
ÝENISEÝ
A.Atabaýewe
Iýun.
Tomus.
Köşeşipdir Ýeniseý,
Ýalmanyp baranok iki ýanyna.
Gara basan ýaly doňup zyňypdyr
Eltip
ak aýylaň okeanyna.
Indem uky deýin sessiz-selemsiz
Gök kalbyny rahatlykdan gandyryp,
Barýar ol şatlygnyň ýitjek ýerine.
Hasratyny çal çarlaga galdyryp.
Bulutlaň tersine,
Ýeliň tersine
Nirä barýar?
Barýar ol haýsy ýana?
...Hol, yzda asmandan başlanan derýa,
Hol öňde göterlip gidýär asmana.
Kalbymyñ senasy (Goşgular we poemalar)
Nobatguly REJEBOWÝOL
Gideli ýol,
Ýylan ýaly suwul ýol,
Ýaşa däl-de, gara dere ýuwul ýol.
Gideli gollaryň arasy bilen,
Türkmeniň biserhet alasy bilen,
Gadymy derwüşleň adaty bilen
Gideli ýol,
yzy bilen hyýalyň,
Yzy bilen öten ata-babamyň
Ýüregine bakan eziz diýaryň...
Seret, gurruk guýy gahardan ýaňa
Göge galýar tüweleýe öwrülip.
Akyl-huşdan jyda düşüp, aýlanýa
Garagumda gara guma höwrügip...
Her bir guba çäge — türkmeniň öýi,
Ardyn-da salam ber gapyň agzynda.
Diň sal iňläp ýatan sary sähranyň
Babagammar bolup aýdýan aýdymna.
Synla munda Pyragynyň suduryn,
Togap eýle Aýdyň babaň guburyn,
Soňa tümlük gapýar seniň owaňy.
Gadymy dünýäden ýyldyrym bolup
Gelýär Görogly dek ärleň owazy.
«Haw, Tugryl beg, sesiň gelýär nireden?»
Tüm! Tüm! Tüm!
Otlap ýüregin
Zulmat gijesi deý bu elhenç tümi
Kalbymyñ senasy (Goşgular we poemalar)
Nobatguly REJEBOWHasy gerçek aýryp biler aradan?!
Aýlan daglaryňa,
aýlan tarpyňa,
Aýlan onuň ýylgyn basan jeňňelin.
Üsti deňdir şalaň tylla tagtyna,
Goýny onuň ýaşamaly jennetim.
Gideli ýol,
Gamçy çalyp «çüw, ata».
Gideli ýolumyz doludyr syrdan.
Basgançakdan düşen ýaly Köwata,
Aralaşyp jümmüşine asyrlaň.
Biz bu agyr ýolda syrdaş bolaly,
Biz bu agyr ýolda gardaş bolaly,
Daş eýýama baryp bir daş bolaly,
Berdaş bolaly!
...Ýyl geldigi saýy süňňüň agralyp,
Biagyrlyk aralaşýar süňňüme.
Ogul ogul bolsa, heý-de, aýlanyp
Görmezmi öz ata-baba mülküne!?
Kalbymyñ senasy (Goşgular we poemalar)
Nobatguly REJEBOWDURMUŞY ETÝUD
Ol gün bir obadan goja duş boldum:
Niçik atam, oba-gara saglykmy?
— Şükür, saglyk,
şükür müň bir mertebe...
Sapa-ha bakyýa gidendir oglum,
Abdyllanyň ýedisidir erte-de...
(Hamsykdy!)
Ýene bir gün duşdum ildeş jahyla:
— Hallar niçik? Oba-gara nähile?
— Şükür, gowluk...
Oba näme, oba-da...
Kelhanyň-a gyzy gelipdir kowlup,
Işinden pyzyldy Sähet Baba-da...
Düýnem bir obadaş ýigde duş geldim,
Men oňa-da berdim köne sowaly.
— Ogullyja etdi meni-hä gelnim,
Geljek bazarda-da Ylýas öýlenýär.
Dagy ýarýar Gurt bagşynyň owazy,
Şükür, oba toýdan toýa aýlanýar...
Kalbymyñ senasy (Goşgular we poemalar)
Nobatguly REJEBOWÝAGYŞ
Ýagyş,
ýa-gyş,
ýa-g-y-şşş...
şabrap, şabraşyp
Begenjine adyn aýdaýjak bolýar.
Bulut dag gerşine garnyn garnadyp,
Ýeriň depesinden yňdarlyp gelýär.
Asman nagra dartýar, çakýar ýyldyrym,
Naýzalap ýagmyrdan doly tulumyn:
Bir demde dünýäni ýylatsam diýýär,
Bir demde boşatsam diýýär buludyn.
Çygylyp, çym-gyzyl bolan pyntyga,
Urlup ak damjalar çakýar çakmagy:
Ikuçly däl, pyntyjakdan hä diýmän,
Gül däl-de, al ýaşyl ýalnyň çykjagy.
Gyşdan doňup çykan derýaň suwuna
Şabrap-şabrap ýagyş özüni urýa.
Bahar bormy çykarmasa hanaňdan?
Ýaz özüne hiç kim ygmaýar, derýa!
Baharyň deminden etegin ýygryp,
Gaçyp daga çykan ak garly gyşy
Ýagyş ýaza öwrüp, bulaga öwrüp,
Şagladyp goýberýär zemine garşy.
Kalbymyñ senasy (Goşgular we poemalar)
Nobatguly REJEBOWHol gyzy,
hol ýigdi,
jübdi, ýalňyzy,
Biparh ýöräp barýan şol gamgyn gelni
Suw bilen däl, ylham bilen, ýaz bilen
Ýagyş ýuwsam diýýär dabanna çenli.
Ýöne her kim,
her kim busýar jaýyna
ÝA bukulýar saýawanyň astynda.
Heý, şeýdip jebr etmek bormy janyňa!?
Heý, nämeden gaçýaňyz siz aslynda!?
Bolmajagyn bilip jansyz üçegi
Şaglap-şaglap ýumruklaýar badyna.
Soň aýna ýarmaşyp,
ýarym-ýaş bolup
Adam! Ýagyş aglaýar seň halyňa!
Kalbymyñ senasy (Goşgular we poemalar)
Nobatguly REJEBOWGORKY
Solgun sary tokaý ýatyp bilenok
Hem görenok erteki deý düýşüni.
Ýapraksyz pürleri ýapyp bilenok
Syrdam-syrdam gyz baldyrly düýbüni.
Ýogsa tokaý özün bagtly saýýardy,
Owadandam onuň ýaşyl ykbaly.
Ýöne depesinde ýarym Aý bardy,
Çarhlanyp goýlaýan aýpalta ýaly...
DERÝA
Diňe mesän çagy bulanýar dünýä
Joşdugam gadymy ornuna sygman,
Ony edýär derýa,
Elenýär derýa
Özüniň kakabaş oýnuna sygman.
Ýalap,
ýalmap,
gemrip opuran kertin
Adamçy göhert deý astyna salýar.
Öz kenaryn ýumrup, bir pursat erkin
Gül-pürçük ýaşaýşa çykasy gelýär.
Kalbymyñ senasy (Goşgular we poemalar)
Nobatguly REJEBOWAgdarlyp,
düňderlip,
ýowuz çarp urup
Mejnun derýa her ýan sowýar ugruny.
Bulançak suwuna gözün gapdyryp,
Bulançak suwuna ýuwýar ruhuny.
Joşguna çydaman, şohal balygam
Terk edip mesgenin — derýanyň teýin,
Suw ýüzüne çykýar joşan halatym
Wagşy hem ýabany duýgulam deýin.
Her hal pesdeligne kaýyldyr derýa
Berse-de ol beýik ýaşaýyşa jan.
Ýöne derejesne çykasy gelýär
Käte daşan çagy özüne sygman...
DAGDA
Şäheriň kepderi titiliginden,
Dartgynlykdan,
argynlykdan,
darlykdan
Sogrulyp pederden galan duýgyňa
Melhem gözlenersiň gara daglykdan.
Tebigaty ysgap bar durkuň bile,
Tebigi zemine syn edersiň, syn.
Haýransyň çeşmäniň gözelligine
Kalbymyñ senasy (Goşgular we poemalar)
Nobatguly REJEBOWÇeşmäniň ganawdan akmany üçin.
Ýagşyň reňki siňen gögümtil daşlar —
Hem başyň aýlar dumanly uçut.
Bir pursat köňlüňe ýetesiň geler,
Daglaň depesinden pel-pelläp uçup.
Gygyrsyň sesiň bir ýetirjek bolup
Öz dyrmaşyp bilmedik hol beýgiňe.
Ýatan ýaly seň sedaňa garaşyp
Daglar sesiň gaýtalarlar keýpine.
Ownuk pikirlerňi seriňden zyňyp,
Bir degerli yza dörär göwünde:
Duýýarsyň ömrüňiň ýasamalygyn
Şu keremli goja daglaň öňünde.
Zamanaň ne ysy,
ne-de yzy bar,
Bagyrtlap ganarsyň gadym akardan.
Sen daglara däl-de, gelen ýalysyň
Gadym dünýä ýigriminji asyrdan...
ÝÜPEK GURÇUGY
Irdiňmi sen,
ardyňmy sen dünýeden
ÝA ýüpege öwrüldimi bedeniň?
Kalbymyñ senasy (Goşgular we poemalar)
Nobatguly REJEBOWDüşün, başyň yrap, daşa oranyň
Ol pile däl,
ýok, ol seniň kepeniň!
Ykbalyň şeýlemi,
şeýlemi meýliň,
ÝA täleýden içiň doly armanmy?
ÝA ýüpek taryňdan,
ýürek taryňdan
Bu jahanda diriligiň arzanmy?
Gazma dutar zar-zar aglaýar,
zary —
Dirilikde çekmän giden zaryňmy?
Gözelleriň älemgoşar öýmesi
Ak gaýmasy — seniň ýürek taryňmy?
Iň soňky demiňi,
soňky derdiňi
Hem şirin janyny pilä berdiň sen.
Öz ölmüňi ýeňdiň ömüriň bilen
Ýene ömür bolup çözlenersiň sen.
ÝELKEN
Ýelken,
deňizden öwüsen heserli ýelden
Çişip, dolup-daşyp uçasy gelýär.
Ap-ak guwlar ýaly,
Arzuwlar ýaly
Kalbymyñ senasy (Goşgular we poemalar)
Nobatguly REJEBOWAlysda asmany guçasy gelýär.
Ýitse-de gidesi gelýär şol taýa
Ýapylasy gelip ýalaňaç Aýa.
Bat alýar,
göterlip bilenok erkin,
Göterlip bilenok ganatyn ýaýyp:
«Uçman geçdim!» diýip gynansa ýelken,
«Uçdum, uçdum!» diýip begenýär gaýyk...
GIJE ETÝUDY
Arkasyna alyp Aýsyz asmany
Alysda Garabil garalyp ýatyr.
«Dünýägörünende» çopanyň ody
Ýalňyz gyzyl gül deý ülpüldäp otyr.
Ak ýyldyzlar — ak çagbanyň damjasy,
Balkyldaýar, damaýarly görünýä.
Goýy tümden ýaňa ýöremegim kyn,
Goýy tümden ýaňa owadan dünýä.
Tümmüllere bagryn berip, ýapyryp
Ýatypdyr ýaýlanyň ýadan şemaly.
Ýaşlygymyň ýatlamasyn ýaşyryp,
Otyr kölege deý ýalňyz şetdaly.
Akar ýap ýelk ýasap barýar geljege
Şu asuda gijede-de howlugyp.
Kalbymyñ senasy (Goşgular we poemalar)
Nobatguly REJEBOWÇalaja görünýär aýyň erňegi
Ýaňy çykyp çykan dişi ýaly oglumyň...
* * *
Güýz geldi,
leýlisaç saçlaryn ýaýyp,
Güýzüň düýpsüz gussasyna batyrýar.
Daragtlar saralan ýapragyn ýazyp,
Kölegesin ýatlama deý basyrýar.
Göwnüme bolmasa, kök urup göge,
Ýalaňaç agaçlar durdular başşak.
Güýz geldi,
sen gitdiň sary boşlugy
Hem başşak jahany bir maňa taşlap,
Bulutlar däl,
daglar başşak ýöredi,
Bu başşak jahanda sürüp göçlerin.
Garalyp dur daragatlaryň ýüregi
Höwürtgesi —
Uçup giden guşlaryň.
Kalbymyñ senasy (Goşgular we poemalar)
Nobatguly REJEBOWÝAPRAKLAR
Ýagyş ýagýar, ýapraklar
Guş ýaly pysyrdaşýar.
Güýzüň söhbetin edip,
Gam bile pyşyrdaşýar.
Tomus yssa çydaman,
Olar halys bolupdyr.
Güýzde gussa çydaman
Saralypdyr, solupdyr.
Gyşyň gara ýelleri
Darap geçip gitdiler.
Ýapraklar ganat gerip,
Guş deý uçup gitdiler.
* * *
Söýýän gara bulutlaryň
Paýran apbak çagbasyny.
Köne dünýä şowhun salyp
Şaglap gaýdýan nagmasyny.
Söýýän gap-gara gijede:
Göwher ýaly ýanýan ýyldyz
Gam basan kalbyň giňede,
Göz gypyşýar — ýyldyr-ýyldyr!
Söýýän gara gözleň peýläp
Kalbymyñ senasy (Goşgular we poemalar)
Nobatguly REJEBOWPynhan-pynhan ýylgyryşyn.
Hem dünýämi çar-par eýläp
Çakyp gidýän ýyldyrymyn.
ENEME
Meniň eziz enem, mähriban enem,
Okaýma bujagaz ýazan şygrymy!
Saňa agyr deger ýeňil bendimiň,
Pelsepämiň ýeňilligniň agramy.
Ödedimmi telim gijäň ukusyn
Ullakan bagt saýyp çeken derdiňi?
Gör nije ýyl umyt bilen garaşan
Ogluň seniň garaşanňa degdimi?
Sen akyl çägine ýetipsiň dünýäň,
Men bolsa bärsinden garaýan häli.
Belki, seni doly görýän däldirin,
Belki, seni eşdýän däldirin doly.
Bu gün seň mähriňden ulalan ogluň,
Söwer ogluň murty tabap är çykdy.
Bu gün seň alnyňda meniň ýaşaýşym,
Ýaşaýyş däl-de bir jogapkärlikdi.
Bilýän, örtenýänsiň menden ogryn sen
Goşgularmy okap görüp gazetde.
«Şahyr däldir» diýip gorkýansyň menden,
«Şahyrdyr» diýp galýansyň ýa ezýetde.
Kalbymyñ senasy (Goşgular we poemalar)
Nobatguly REJEBOWTamaň boldummy ýa
hemam boldumy
Ukusyz gijeleň çekdiren keşgi?
Eziz enem, heý, men seniň bagtyňa,
Arzuwyňa,
umydyňa meňzeşmi?
ENE DILIM
Alys asyrlaryň ahy-nalasy,
Begenji-gynanjy,
jebri-ejiri —
Meniň dilim, seniň dünýäňde galan
Pyragynyň dünýä beren setiri.
Akyl bolup galan sende babalar,
Nakyl bolup galan sende danalar.
Galypdyr ýüregi dilýän ýaň bolup,
Dil bitmänkä olja bolan çagalar.
Hüwdi bolup galan eziz eneler,
Uzyn gije hüwdi çemenin bogup.
Ýesir düşen gerçekleriň dymmasy
Galypdyr mukaddes dymyşlyk bolup...
Ösüşim-tesişim,
ýagşym-etmişim,
Sen meniň taryhym — meniň geçmişim,
Kalbymyñ senasy (Goşgular we poemalar)
Nobatguly REJEBOWEger diri bolsa türkmeniň dili —
Geljegimem diri,
Geçmişem diri!
DÜÝŞ
Düýşürgedi
Näler urnup bilmedi,
Doňan kölde galan balyk deý oglan.
Gygyrmaga ysmady doň dilleri,
Bar güýjüni edip janykdy oglan.
Şeýle ýowuz bolýar düýşleň kadasy,
Şeýle ýowuz bolýar kanuny düýşüň.
Ne delalat degrip biler kakasy,
Ne bir nepi deger ýaragly güýjüň.
Birdenem ol «eje» diýip gygyrdy,
Jany aram tapdy giňän gursakda.
Iň kyn pursatyňda eje diýilýär,
Diýilýär ol ýekeje söz diýmäge
Hatda rugsat berilmeýän pursatda...
Kalbymyñ senasy (Goşgular we poemalar)
Nobatguly REJEBOWMEN YZYMA GAÝTDYM...
Men yzyma gaýtdym,
aýtereklerde
Şeýdýändir bat aljak bolanda çaga.
ÝA agyr söweşde saýpallan goşun
Gaýdýandyr güýjüni tükellemäge.
Şeýdip dag goçlary
duşanda duşman
Zarba urar ýaly gaýdýar yzyna.
Men yzyma gaýtdym,
ýöne daşlaşman
Diňe gaýdyp barmak üçin özüme!
GOŇŞY
Aga akgama
Diýýändirler «Kyýamat gün goňşudan»
Goňşudandyr ajap döwürem goňşy.
Her günüm kiçiräk toýa ogşudan
Toýumy dabara öwüren goňşy.
Ýykylsyn-da aramyzyň howlusy,
Görnüp dursun aramyzyň gowlugy.
Sen-ä öz ogluňy, menem oglumy
Goňşokara bilen ýüwürdem goňşy.
Kalbymyñ senasy (Goşgular we poemalar)
Nobatguly REJEBOWMeň gapyma sygman tutumy toýuň,
Toýhana aýlanar seniňem öýüň.
Sen şonda şol toýa özüňki deýin
Göwnünde baryny sowuran goňşy.
Başyň derde duşsa geler hossaryň,
Geler köňle gurbat bolup dost-ýaryň.
Dertler gowzamaka ugradyp baryn,
Deň çekişjek sensiň şöwürem goňşy.
Hut bagtam irizer her günde gelse,
Gelen aş diýp gelmän wagtyňy alsa.
Agşam gara beräýmeseň sen bolsa
Men seniňkä bakan ýüwürem goňşy.
Eger her kes aýyplasa goňşusyn,
Diňe şondan görüp erbet oňşugyn,
Şol ýigidiň özüniňem oňdugyn
Makullap bilmerin ömürem goňşy.
GUMSAGAT
Gumsagadyň gara gumy azalýar,
Gara güni,
bagtly hepdesi,
aýy.
Günbe-günden solup ýüzüň çyraýy
Ýyl akyp barýa,
Şol akyp barýar.
Kalbymyñ senasy (Goşgular we poemalar)
Nobatguly REJEBOWGumsagadyň gumy azalýar barha...
Alys ýola gitjek ýolagçy ýaly
Ýylba-ýyldan gaçýar meniň takadym,
Ah, meniň gumsagadym...
ESGERLER
Tarp,
tarp,
tarp,
kemeriňi dart!
Depe-depe demre dönsün dabanyň.
Näzikligiň,
lälikligiň bedenden
Damja-damja dere dönüp dagasyn!
Bu gün bizden talap edýär zamana
Bize erjellik hem mergenlik gerek.
Nyşananyň aňyrsynda nyşana
Sandyrasyn akar ýabyň gamşy dek.
Biz durmuşy, Ýeri söýýäris. Bize
Ykbalyn ynandy Watan, ene ýer.
Sak bolýandyr göz goraýan gabaklar,
Sakdyr uka ýaş çagaly eneler,
Bize hasam saklyk gerek, esgerler!
Kalbymyñ senasy (Goşgular we poemalar)
Nobatguly REJEBOWHARBY SYR
Gazaplydyr uruşlaryň kadasy,
Ölüm adaty bir talaby ýowuň.
Ah, ýöne nämeler bolmaýar jeňde
Ölümden ýüz esse,
Müň esse ýowuz.
Ol ýesir düşmezdem, duşmandan däl-de
Kelleden goýberse iň soňky oky.
Emma oňlamaly ýurdun şu halda
Elhenç urşa goýup ölüp sypmagy.
Ol soňky okuny duşmana atyp
Ele düşdi. Ol ölümdi soldata.
Duşman bolsa «erkinligi hem bagty»
Göwnüň isleýşiçe berip dur wada.
Emma harby syry duşmana satmak,
Janyň üçrip watanyňy satmakdy.
...Ýesiriň ýalaňaç ýagyrnysynda
Dürre çyrpynmady,
Ýyldyrym çakdy.
Tultuk suw bolynça ýençdiler ony
Ädik nal yzyny goýdy kellede.
Haýykdyrjak bolup haýykdy duşman
— Äl, erkililik bolar eken beýlede!
Kalbymyñ senasy (Goşgular we poemalar)
Nobatguly REJEBOWGözlerinden ýaş däl, gan çykdy onuň,
Göwresinden syr däl, çykyp barýar jan.
Ol şonda ruhy güýjüne däl-de,
Gelip-gidýän öz huşuna ynanman
Bedeninde jemläp ähli mejaly
Bir biçärä «ene» diýjek dilini,
Bir gyzyň balyndan doýjak dilini
Parça-parça edip çeýnedi ýigit —
Birden beýhuşkada samraýmaz ýaly...
SERKERDE
«Öňe,
öňe,
diňe
öňe!»
Şo mahal
Gursakdan otlady köz ýaly gurşun.
Ol soňky deminde,
ölmüň elinde
Synlaýar asmanyň tüsseläp durşun.
Ýer gana ýuwulýar,
gözler ýumulýar,
A ol ýene pyşyrdaýar: «Ot
ot!
ot!»
Ot açylýar,
Kalbymyñ senasy (Goşgular we poemalar)
Nobatguly REJEBOWgan saçylýar,
ol weli
Şol durşy,
şol durşy — ölüp bilenok!
Ýok,
ol ýene, ol ýene ölüp bilenok!
Asman gara duman,
zemin bolsa ot,
Serkerdä bu mahal ölmek bolanok!
YSMANAK
Açlyk bolsa, göteriler täbehet,
Açlyk bolsa, bereketem azalar.
Seçilerdik size owlak-guzy dek
Gök gyltymly, gök gyrtyçly alalar.
Açlyk bolsa, içegeleň ýylan deý
Barýandyr içiňden ýalap hem ýalmap.
Goýun çörli çümler mergi ýalan deý,
Oba ýas aýlanýar açlygy ýallap.
«Ýazda janly-jandar ýaýnar» diýlerdi,
«Doýum bor» diýlerdi gyşyn gyşlasak.
...Edil bagtym kimin tapardym seni
Mährim alan penje-penje ysmanak.
Nähili datlydyr ýuwa hem ýelmik,
Kalbymyñ senasy (Goşgular we poemalar)
Nobatguly REJEBOWNähili mähremdir selme, gatoňňyr.
Göwsi ýaryp çykjak bolýan ýürek dek
Ak kömelek güberipjik ýatandyr.
Hem garnyňa, hem ýygyber haltaňa,
Ýaz gelensoň açlyk saňa näm eder.
Ýetime-ýesire, aja-gallaja
Hut ysmanak bolup ýylgyrypdy Ýer.
ÝÜREGIM
Ýüregim, ýok günä mende,
Beýdip alma meniň hezlim.
Dünýä saňa ýerleşende
Sen giň dünýä ýerleşmezmiň?
Gujagymda göterdim men
Seni ylla bäbejik deý.
Seni diňdirip biler men
Näm edip heý, näm edip heý!?
Kişşik, kişşik bäbejigim:
Söýgi ýüzün sowsa eger
Ýaşar ýörär adam ogly,
Diňe ýetim galar jiger.
Meniň bagrymy diler sen,
Aglama sen bäbejik deý.
Seni diňdirip biler men
Kalbymyñ senasy (Goşgular we poemalar)
Nobatguly REJEBOWNäm edip heý, näm edip heý!?
GARYNDAŞ
Garyndaşdan öýkeleme,
Öýkeletme garyndaşyň.
Janköýerdir gaýgy-gama,
Uçran bolsa garyp başyň.
Şol dem bagryn ezip geler,
Ýakyn-u-daş hossarlaryň.
Gyssag işiň edip geler,
Tanyş-u-baş dost-ýarlaryň.
Ha ýagşy, ha ýaman bolsun,
Ondan gaty görülmeýär.
Garyndaş bir garyndaşdyr,
Ol islege berilmeýär.
* * *
Bahar porhan bolup Krym dagynda,
Owsun atyp ýatyr giden lälezar.
Ýelden hoşboý ysy gelýär gülleriň,
Gülleri ysgasaň kelläň sämeýär.
Emma ýerden ýörän deňize yňýar.
Gülem, ýazam, ysam çykýar kellämden.
Sözle deňiz, sende näme gudrat bar?
Hatda ýazam kemsindirip bilýäň sen.
Kalbymyñ senasy (Goşgular we poemalar)
Nobatguly REJEBOW* * *
Guşuň ýumurtgasy ýaly çagyly
Garagol oglanjyk kemana salyp,
Atdy gögerçinden.
Uçup barýan guş
Gaýtdy zemin sary gara daş bolup.
Mawy asman, ýaşyl bahar saralyp,
Gubarlanyp ýitip barýar barysy.
Göwnüne, şol degen daşdan ýarylyp,
Akyp durdy ýumurtganyň sarysy.
AW
Awçy awa gitdi,
Atdy ol möjek.
Seretse, möjek ýok,
Ýeri näme diýjek!
Atdy ol boz maral,
atdy ot jeren,
Atdy ol ýüz şagal...
Howa garyşdygy tüsse bile ot
Seretse, ol ýerde ýene-de zat ýok.
Atdy ol ýüz kerem,
atdy ol,
birem
Tapmady öz uran awundan nyşan.
Atdy — ýok,
Atdy — ýok!
Kalbymyñ senasy (Goşgular we poemalar)
Nobatguly REJEBOWBoşluk perişan.
Ne möjek bar,
ne keýik bar,
ne leglek
Eger-de ýer şary togalak bolsa
Atan okuň gelip özüňe degjek...
Ondan bäri ýyllar ötüp gidipdir,
Tokaýa äkidýän şol köne ýoda
Gurap giden çaý deý ýitip gidipdir.
ÝER TITREMESI
Ýazyjy Kemal Işanow ýer titrän
gijesi açyk asmanyň astynda
tagta sekiniň üstünde parahat
ýatyrdy. Ol ebedi uka gidipdi.
Şahyr mydam il-gününden soň ýatýar,
Bagşy mydam il-gününi oýadýar,
Bu olaryň adaty.
Ol gije şahyram örän ir ýatdy,
Duýman il ýatanda ýeriň astynda
Ukusyndan oýanan şol apaty...
Ýatyr bir-birinden mähri ganmadyk,
Ysgyny galmadyk ýigit hem gelin...
Ýatyr hassa ukusyna garjaşyp...
Ýatyr bäbek oýnap enäň emmesin...
Ýatyr bulut al-asmanda tüýdülip,
Çal çigrekden üşän güýzüň ýelleri
Uklapdyr gapyda it deý güýlünip...
Kalbymyñ senasy (Goşgular we poemalar)
Nobatguly REJEBOWBu näme boldugy? Dowlumy ölmüň,
Bihabar ajalyň karkarasymy?!
Baglar uçjak bolýar sessiz gygyryp,
Gökde ýyldyz çalýar gyzyl sykylyk,
Ýürek terk etjek öz kapasasyny.
It-guş örýär. Diňe ynsan bihabar,
Dünýä terse dönýär, Zemin yranýar...
Şahyr leňňer atan şäherne garap,
Ýüreginiň ýarylanna ynanýar.
...Bu waka ynanar ýaly hem däldi,
Şahyr ölmi üýtgeşik-dä aslynda.
Onuň ili toprak astynda galdy,
Ol jan berdi betbagtlygyň astynda...
ÇERKEZLI OBASYNDA
Asman bile ýer gapyşdy:
Ýel şuwlaýar, ýel düwleýär,
Ýer güwleýär. Oýy depä,
Depäni oýa düzleýär.
Asman bile ýer tapyşdy,
Düýe döşün ýele berýär,
Dünýe döşün ýele gerýär.
Bormy beýdip serden geçmek?!
Kometa deý uçup geçýär
Dumly-duşdan pezzik peşmek.
Tozan gökden tozaýarmy,
Tozaýarmy gara ýerden?!
Göçüp barýar guba çäge
Kalbymyñ senasy (Goşgular we poemalar)
Nobatguly REJEBOWMisli bosup barýan kerwen.
Gahar edip Haýdar baba,
Münüp gara harasada
Aryn alýar düňle çölden.
Gujagyňy gerseň — uçýaň,
Gonjak ýeriň bilip bilseň,
«Dünýä tozandan döräpdir»
Diýlen gep çyn bolsa, walla,
Ýaradan Çerkezliň çölüni
Ýasaýardy hut şu pille!
INER HAKDA ROWAÝAT
Gözlerimi daňyp goşuň juwaza —
Aýlaýyn!
Gözlerimi daňyp goşuň jykyra —
Aýlaýyn!
Kyn gününe gyýylmaň siz haýwanyň.
Eger bir säw bile dursa Ýer şary,
Goşuň onam jykyr kimin aýlaýyn!
Isleseňiz suw çekeýin guýudan,
Ymgyr çöli terslin-oňlyn geçeýin.
Nadyl däl men şu dünýäde eýeden,
Hala tirkäň yzyna şol eşegiň,
Hala salyň gatyryňam yzyndan,
Siz — eýäm,
hyzmatda ataýyn hallan.
Emriňize taýyn!
Kalbymyñ senasy (Goşgular we poemalar)
Nobatguly REJEBOWÝöne siz meni
Poema-da salmaň,
goşga-da salmaň!
...Ýogsa neneň men adamçy bolmaýyn!..
Türkmenistanym
(Watan hakynda goşgy)
Sahawatyň salamyňdan duýulýar,
Salamda ýüregiň gyzgyny bardyr.
Synaga salynýar äden ädimiň—
Oturyp-turmaňam düzgüni bardyr.
Gep-sözüňem ölçegi bar bu ýerde,
Az geple, kän diňle — şygaryň seniň.
Güler ýüzüň çytylmasyn gelene,
Eliňden gitmesin ygraryň seniň.
Gursagyň sabyrly, kalbyň şahandaz,
Ýeriň bereketli, gögüň güneşli.
Gurşunly kenek dek agras türkmenim,
Il-günüň bar maslahatly-geňeşli.
Pyragynyň parasadyn, pähimin.
Howa ýaly sorup alýan Diýarym.
Garaşsyz bir döwlet bolduň sen bu gün,
Ak ýürekden gözüň aýdyň diýýärin.
Hydyr gören guba çölüň göwsünde,
Yzarlaýan babalarymyň yzyny.
Daşlyň oýundaky mawy
ýowşanyň
Müň menzilden alýan näzik ysyny.
Seni öler ýaly söýmeýän bolsam,
Bu zatlary edip bolmaz ahyry!
Ak çägäňe ýüzin ýatyp sygynsam,
Ne-hä gussa galýar, ne-de agyry.
Müň ýyllardan galan miniralarda
Eliň görýän tapylgysyz ussanyň.
Gadymy höwürtgäm, nowça döwletim
Eý, meniň sähraýy Türkmenistanym!Taryhyň ýüz gulaç guýular ýaly,
Çümüpdir geçmişiň çuňluklaryna.
Diňe şu toprakdan ömür sürmegi
Arzuw edýän agtyk, çowluklaryma.
Ynanýaryn, bu keremli toprakda
Entek beýik-beýik ogullar dörär.
Pes belent kişiniň öňüne düşmez,
Ýaş kiçi ýaşulyň yzyndan ýörär.
Agzybirlik arzuwyňa ýetirsin,
Agzybirlik owal-ahyr isläniň.
Alnyň açyk bolsun, ýollaryň abat,
Eý, eziz döwletim — Türkmenistanym !
Goşgular başy
Bir-birine göwni ýetsin, ynsanyň,
Öz kemine bir azajyk uýalsyn.
Aklyň-a bar welin, ýöne goýalsyn,
Şeýleräk türkmeni göresim gelýär.
Ýokarrakda bolsun gyşyk geplerden
Döşe kakman, goý, öwrensin köplerden.
Öz-özüňi arassala galplardan,
Şeýleräk türkmeni göresim gelýär.
Erkek erkek bolsun, aýalam aýal,
Iňňän gadymlardan gelýändir bu ýol.
Gursagyňda hyjyw, başyňda hyýal,
Şeýleräk türkmeni göresim gelýär.
Il bolsun, atyny ýeke çapmasyn,
Unutmasyn şol gadymy çatmasyn.
Ýöntemligi çenden-çakdan ötmesin,
Şeýleräk türkmeni göresim gelýär.Görogly haýbatly, hemlesi bolsun,
Goý, agrasy bolsun, ýeňlesi bolsun.
Ýöne her kişiň öz kellesi bolsun,
Şeýleräk türkmeni göresim gelýär.
Agzy aşa ýetse aýnaman bilýän,
Synaga salynsa ownaman bilýän.
Özüni oýnatman, oýnaman bilýän,
Şeýleräk türkmeni göresim gelýär.
Geplenýän gep, edilýän iş — saz bolsun,
Ýüreklerde iman, sözde duz bolsun.
Derleýän kän, gürleýäni az bolsun,
Şeýleräk türkmeni göresim gelýär.
Seniň, mähekdaşyň agzybirlikdir,
Gedemlik etme, ol köre-körlükdir.
Bir baýdaga gulluk etmek ärlikdir,
Şeýleräk türkmeni göresim gelýär.
Öňe gitjek bolma, unudyp yzyň,
Türkanarak bolsun geliniň, gyzyň.
Bize hemaýat ber, eý, Allam özüň,
Şeýleräk türkmeni göresim gelýär.
Pähimiň, paýhasyň gadyryn bilýän,
Öz aslyny bilýän, pederin bilýän.
Umuman özüniň ederin bilýän,
Şeýleräk türkmeni göresim gelýär.
Biri-biriňi bagryňa bas, dogan diý,
Hemmejämiz şu toprakdan dogan diý,
Gözel geljegimde gözüm eglendi,
Şeýleräk türkmeni göresim gelýär.Galkynyş
Taryh alyslardan — daşdan başlanýar,
Baharyň binýady gyşdan başlanýar.
Beýik iş kelleden — başdan başlanýar.
Egniň ýokarsynda ser bolsun türkmen.
Açyk ýüregiňe bar, açyk eliň bar,
Dünýäň dört künjünde gidim-gelim bar.
Ata Watanyň bar,
Ene diliň bar,
Diliňden dökülýän dür bolsun türkmen.
Gerçekler bolupdyr meşhurdan meşhur,
Göwnüň açyk bolsa, iş bolmaz müşgil.
Haýyr işler bilen bolawer meşgul,
Ownamasyn, mydam ner bolsun, türkmen.
Nakylyň bar: Toýa gitseň, doýup git,
Bir pula däl — pähimlere uýup git.
Aýbyň bolsa, şu asyrda goýup git,
Ýapyşan işiňe jür bolsun, türkmen.
Geçdiň ruhy sütümlerden, horlukdan,
Hudaýym saklasyn, köre-körlükden.
Zyýan çeken dälsiň agzybirlikden,
Agzyň elmydama bir bolsun, türkmen.
Ýalandan ýadadyk,
Indi Çyn gerek,
Aň-düşünje, akyl-paýhas çuň gerek.
Ynam, iman hemmesinden öň gerek,
Ähli zadyň ýerbe-ýer bolsun, türkmen.
Ene dilimHallaryň neneňsi,
Taplaryň niçik
Eziz ene dilim, mähriban dilim?
Gel, söhbet edeli açykdan-açyk,
Eziz ene dilim, mähriban dilim.
Ýüz müň öwüşginden örülen desse
Şahyra — şygyr sen, gürrüňçä — kyssa,
Ak säheriň nury ýaly arassa —
Eziz ene dilim, mähriban dilim.
Sen meniň gazabym, sen meniň näzim,
Ýüregimde gaýnap çykýan owazym.
Babalardan miras galan ýalňyzym —
Eziz ene dilim, mähriban dilim.
Halaldan halal süýt emeniň dili,
Eý, ynsabyň dili, ynamyň dili.
Uzalmasyn saňa ýamanyň dili,
Eziz ene dilim, mähriban dilim.
Daňyň çygy, säherleriň süýdi sen,
Sallançakda meýmireden hüwdi sen.
Doň kalby eredip bilýän jady sen,
Eziz ene dilim, mähriban dilim.
Iň agyr günlerde batamda oýa,
Öz dilimde nalyş etdim Hudaýa.
Seni zaýalasak — özümiz zaýa,
Eziz ene dilim, mähriban dilim.
Söýýän, söýýän diýip dilime alman,
Harlansaň — aglaýan, gülleseň — gülýän.
Ýaşaweri hernä, saralman, solman,
Eziz ene dilim, mähriban dilim.
Bu topragyň ogly bolup ýaşamakBu topragyň ogly bolup ýaşamak
Ýeňil iş-ä däldir, söwer ogullar.
Siziň babaňyz-a Magtymguludyr,
Bilýänsiňiz, aňryňyzam oguzlar.
Müň gowgany geçirendir başyndan
Bu topragyň dereleri, kölleri.
Göroglylar, Keýmir körler bolupdyr,
Bu topragyň beýik penakärleri.
Bilýänsiňiz, bu topraga siňipdir
Zakgun ýaly ajy ýaşlar, al ganlar.
Umydyny size goýup gidipdir,
Bu topragyň agysyny aglanlar.
Bu topragyň ogly diýdirmek üçin
Çabgajyk däl, siňňin ýagyş bolmaly.
Awusy, agysy, namysy bolup,
On iki süňňüň bilen bagyş bolmaly.
A siz kim bolýaňyz, ýeri, ýigitler,
Gözüňiz ýip-ýiti, sesiňiz gaty.
Şunça syn etsemem tanap bilmedim,
Siz kimiň perzendi, kimiň ymmaty?
Älhepus, bar zady bilýärsiňiz-de,
Diňe özüňizi bilýärsiňiz.
Beýle naşy, beýle kiçginekäňiz,
Nädip şunça goçak gürleýärsiňiz?
Ýok-la sizde bu topragyň gylygy,
Onuň keşbi, onuň mähri, tagmasy.
Bu ýerlerde nädip peýda bolduňyz,
Bagyşlaň, ýöne siz kimiň dogmasy?
Haýrandyryn, başga-başga ýerlerden
Geläýen-ä dälsiňiz-dä ýerlemän?
Bu toprakda gägirýäňiz — şolam bes!
Bu topragyň adyndan bir gürlemäň!Eý Huda, bu niçik ahwalat boldy:
Azdykmykak ýa-da aýnap ýörmükäk?
Şer işlere, günälere göýdügip,
Keremli toprakda ownap ýörmükäk?
Öwünýäs biz arkadag bolup duran
Magtymguly atly taňrymyz bilen.
Ýöne haçana çen ýaşadarlarka
Özümiz däl, diňe aňrymyz bilen?..
Garaz, kimiň kimdigi
Garaz, kimiň kimdigi
Ahyrsoňy bilinýä.
Bilmän geçsek näderdik —
Şükür, Elhamdülillä!
Gowy, gowy zatlary
Görseň ýürek ýylynýa,
Görmän geçsek näderdik —
Şükür, Elhamdülillä!
Bu dünýäde aglanýa,
Bu dünýäde gülünýä,
Gülmän geçsek näderdik —
Şükür, Elhamdülillä!
Gözi ýaşlyny görsem,
Ýürek-bagrym dilinýä.
Dilinmese näderdik —
Şükür, Elhamdülillä!
Kişä ýagşylyk etseň,
Ýagşy sözler diýilýä.
Diýilmese näderdik —Şükür, Elhamdülillä!
Biri dünýäden gitse,
Ýene biri dogulýa.
Dogulmasa näderdik —
Şükür, Elhamdülillä!
Gözüň bilen görülýär,
Ýürek bilen duýulýa,
Duýulmasa näderdik —
Şükür, Elhamdülillä!
Ýazgardyňam, eý Alla!
Ýalkadyňam, eý Alla!
Ýalkamasaň näderdik —
Şükür, Elhamdülillä!
Bizi goldap bu günlere ýetirdiň
Bizi goldap bu günlere ýetirdiň,
Kadyr Alla, özüň ýene medet ber.
Huzuryňda kabul bolsun dilegim:
Uly pähim, kiçilere edep ber.
Eşretem eçildi ýyllarym, aýym,
Ezýetdenem ýetik berildi paýym.
Herne senden daş düşmedim Hudaýym,
Öňde görjek günlerime sähet ber.
Nämäň ýalandygy, nämäň çyndygy,
Kimiň düzüwdigi, kimiň şumdygy.
Görnüp durawersin kimiň kimdigi
Agyň, garaň arasynda serhet ber.
Bu topraga däldirin men bigäne,
Geldim ony ömürboýy söýmäge.Owal-ahyr dogry sözi diýmäge
Gaýrat berdiň, Allam, ýene gaýrat ber.
Biri kesek atsa barýan ýoluma,
Ykbal ony duçar etsin päline.
Ownamazlyk üçin eziz ilime,
Mahal-mahal Göroglyny sowgat ber.
Gurbat gerek menzillerden ötmäge,
Zürýat gerek ömri dowam etmäge.
Ýetilmedik ak daňlara ýetmäge
Yzymyzda galjaklara müddet ber.
Göwünlere giňlik bersin kanagat,
Gözümizden gaýyp bolsun gabahat.
Görüp dursuň, göçüp barýar tebehet,
Adamlara sabyr bilen takat ber.
Gynansak-da, gökden ýol saldy berim.
Ýerden göterilýär haýadyr şerim.
Belany dep etjek bir seniň emriň,
Ýigde namys, gözellere uýat ber.
Ýagşy äre ýagşy ýarlar nesip däl.
Bu çyn. Ýöne agzap durmak uslyp däl.
Gara garnyň dolulygy hesip däl —
Çep gursaga sahawat ber, ganat ber.
Duşundan geçmäýin toýuň-u-ýasyň.
Biderek gitmesin çeken yhlasym.
Ata-babaň demi siňen mirasym —
Asly halal ojagyma döwlet ber.
Siňňin bolsun ýazda ýagan ýagyşlar.
Indikime sapak bolsun ýalňyşlar.
Maýsa bolup çogup çyksyn alkyşlar,
Saçagyma bereket ber, hümmet ber.
Çisňäp duran damja entek ýagmyr däl.Ol kim bolýar: çarwa-da däl, çomur däl.
Berjek bolsaň bir bikeşp ömür däl —
Ojar ýaly lowlap duran kysmat ber.
Mertebedir iň bir beýik şygarym,
Biribarym, iki dünýe çyragym.
Öz başymy çarap bilmedik çagym
Bakyýete ugramaga rugsat ber!
Dilleriňde şepagat
Dilleriňde şepagat,
Ýüz-gözüňde sahawat.
Salamat bol, salamat,
Perişdemiň, eý adam?
Agyr günde diregim,
Sen ne beýle birehim?
Iň ullakan soragym:
Sen näme sen, eý adam?
Bilmen nämeden çeşmäň,
Oňmazmysyň uruşman?
Özüň özüňe duşman,
Sen näme sen, eý adam?
Müň menzilden geçen sen,
Dünýäň syryn açan sen.
Men soraýan: haçan sen
Adam boljak, eý adam?!
Halaýyklar, ömrüň ýoly
Halaýyklar, ömür ýoly
Düz däl — büdür-südürlidir.Kişi bardyr — buz ýalydyr.
Kişi bardyr — gadyrlydyr.
Şähtiň açar saba ýeli,
Gönder ondan salamyňy,
Bu gök daglar howalaly,
Dereleri atyrlydyr.
Ýollar aşdym ine-gana,
Şükür Alla, geçdim sana.
Guraklaram bardyr, ýöne
Il hezzetli-hödürlidir.
Hatar-hatar kerwen öten,
Gün astynda ýaýlyp ýatan
Bu Garagum atly Watan
Alalydyr, adyrlydyr.
Tüweleýler sogup ýören
Sähra maňa — bagy-erem.
Bizi ýagty dünýä beren
Guba çöller Hydyrlydyr.
Goşa çynar oturtdylar gapymda
Goşa çynar oturtdylar gapymda,
Kök ursun-da, kemal tapsyn, ylaýym,
Ykbal diňe adamlarda bolanok:
Goşa çynar, çöwsün hernä ykbalyň!
Dürtülen topragyň juda halaldyr,
Arassadyr seni oturdan eller.
Käte depäňizde arlar bulutlar,
Mahal-mahal dalar yzgytsyz ýeller.Depeden türkmeniň ak güni çoýar,
Aşakdan nem alyp, ýognar damarlar.
Gatlaklary böwsüp, daşlary ýaryp,
Kökleriňiz çuňluklara çümerler.
Saçyňyzy ýuwar siňňin ýagyşlar,
Ak gara bürener juwan başyňyz.
Galkyndyrsyn meniň goja göwnümi
Al-asmana owsun atyp barşyňyz!
Goý, säherler sizi synlap guwansyn,
Bu goýun gözlerim — goşa çyragym.
Allam size ýaman gözden gorasyn,
Gapymda gögeren goşa çynarym!
Ýol ugrunda iki ynsan sataşdy
Ýol ugrunda iki ynsan sataşdy,
Göz gözüň öňünde surata düşdi.
Ýürek gürsüldedi, ökje ýeňledi,
Gijeler gözleri uky gelmedi.
Artdy iki kişiň mylaýym derdi,
Olar bir-birini düýşünde gördi.
Gulaklary şaňlap ýada düşdüler.
Bir-birini küýsäp, oda düşdüler.
Pynhan-pynhan ýerde duşulan çagşar
Olary il-günden gizledi baglar.
Ýüregiň öňünde ýürek açdylar,
Garaz, şeýdip juda ýakynlaşdylar.
Iki ynsan bir-birine ýar boldy,
Gyz-a gelin boldy, ýigit är boldy.
Bu ýagdaýda hepde geçdi, aý geçdi,Gelin agraslandy, owadanlaşdy.
Edilen şert käte çyksa-da puja,
Gündiziň öýkesi ýazyldy gije.
Indi aýdaýaýn soň bolan zadam:
Adamdan döredi ýene bir adam.
Adamdan döredi ýene bir adam,
Oňa ömri uzak bolsun! diýdiler.
Toý tutuldy. Adam bary ýygnandy:
Guduraşyp, içdiler hem iýdiler.
Kinniwannja adam welin aglaýar,
Köşeşdirýär diňe enäň emmesi.
Gara çyny bilen çyrlaýar körpe,
Şady-horram galanlaryň hemmesi.
Bu neneňsi waka, niçik ahwalat?
Näme üçin aglaýar ol, gülenok?
Meger, dünýä bäş günlüjek gelenin
Çaga bilýär: Ullakanlar bilenok.
Owadan Gün dogup gyzyl çog bolup
Owadan Gün dogup gyzyl çog bolup,
Bägül haýran galyp, agzyny açsyn.
Şahasyndan guşlar ören çynaryň
Damjalary ýere paýyrdap düşsün.
Ýaşyl ýaýlalarda göterilen buglar
Ümür bolup çöksün baýryň gerşine.
Aňk bolsun duýgusy inçelen adam
Ýere-göge nur çaýylyp durşuna.
Hol aşakdan ýylan ýaly towlanyp,
Baýryň depesine ýelmeşen ýoda.
Ortasyndan üzlen urgan şekilliŞeýdip asylsyn-da, dursun howada.
Birdenem, Gün bulutlara duwlanyp,
Daglaryň etegi garalsyn gitsin.
Pöwrizäň üstünde gök gübürdände
Ýyldyrym ýagtysy Ýerbende ýetsin.
Ah, men neneň söýýän ýazyň çagbasyn.
Suwmonjuklar depä degip döwülsin.
Ýagsyn ýagyş!
Ýagsyn ýagyş, tozanlap
Asmana suw akytsyn.
Zemin ýuwunsyn.
Ak gyşlarda çopantelpek gar ýagsyn,
Ýerler doňup ýatsyn garyň astynda.
Meniň ýaşyl Tugly Türkmenistanym
Ýaşasyn dört pasyl nuruň astynda.
Ap-ak Aşgabadyň metjitlerinde
Adamlar hatardan dursun namaza.
Biribaryň ady bilen nem alsyn
Doňy çözlüp, ýumşap başlan Zamana.
Daşlynyň oýunyň eteklerinde
Köpelsin ýene-de towşan yzlary.
Gyzylly şaý ýaly asylly bolsun
Bu buýsançly halkyň gelin-gyzlary.
Sen gurşunly kenek ýaly agras bol.
Gudurama, türkmen.
Aýnama, türkmen.
Dünýäň eşretinden bolma binesip
Sür döwrany!
Ýöne ownama, türkmen!
Gerbiňdäki ak bedewiň buýsanjyn
Syndyrmasyn kesekiniň jylawy.
Egsilmesin alty ganat öýleriňAk bugdaýly alty putluk çuwaly.
Meniň indi dünýä injek agtygym
Gapysyna gulp urmaly bolmasyn.
Her gün ady bilen ýatyp, turdugym —
Beýik taňrym seni gözden salmasyn!
Dünýe-hä owadan
Dünýe-hä owadan,
Durmuş jadyly.
Bir ömürde bu zatlardan ganmak ýok.
Ýöne bolýan oýunlara syn edip,
Özüň öňki özüň bolup galmak ýok.
Namart merde sapak berer sakyrdap,
Pes-beýiklik hakda gürlär oturar.
Paýhas päki dek ýiti danalar
Akmakdan utanyp derlär oturar.
Düýnem ýaradana jort atyp ýören
Bu gün selle oranandyr başyna.
Sen diliňi dişläp, başyňy ýaýkap,
Geň galarsyň onuň bolup ýörşüne.
Bir gün geň galarsyň... Iki gün...
Üç gün...
Dördünji gün öwrenişer gidersiň.
Bäşinji gün biri alnyňdan çykar
Sen ýakaňy tutup, toba edersiň.
Märekä baş egip, salam berýändir,
On adam barýandyr daşyny gallap.
Walla, bu şol pylanyl-aý diýersiň,
Ýene-de yzyndan nazaryň ýollap.Hawa, ol şo-ol pylanydyr — tanapsyň —
Towuk görse ütüp ýören ýelekçi...
Indi bolsa... görüp dursuň özüňem,
Yzynda märeke,
Daşynda sakçy.
Bu nähili beýle bolýa, haw diýip,
Jibrinersiň, oda-köze düşersiň.
Bir gün geçer,
Iki... üç... dört gün geçer,
Bäşinji gün eýýäm öwrenişersiň.
Hawa, bu gün ýokuş gören zadyňa
Ertesi gün eýýäm kaýyl bolarsyň.
Soňkusy gün at diýseler eşege,
Sen tassyk etmäge taýyn bolarsyň.
Indi hiç zat seniň parhyňa däldir,
Ýöne bir ýylgyryp oturansyň sen.
Elbetde, ölmeseň ýaşar ýörersiň,
Öz-özüňi welin ýitirensiň sen.
Hawa şeýleräjik dünýe — bu dünýe,
Ömür gysga, eşretinden ganmak kyn.
Ýöne bolýan oýunlara syn edip,
Özüň öňki özüň bolup galmak kyn.
Ullakan şäherde janyn ynanýan
Ullakan şäherde janyn ynanýan
Bir dostum bar,
Aman bolsun, sag bolsun.
Ullakan şäherde meni ýigrenýän
Bir adam bar.
Aman bolsun, sag bolsun.
Bu şäherde meni ýakyny saýyp
Ýören del adam bar,
Başy dik bolsun.Bu şäherde meni keseki saýyp
Ýören ýakynym bar,
Başy dik bolsun.
Bu şäherde meni söýüp ýören bar.
Sag-salamat bolsun,
Minnetdardyryn.
Meni görse ýüzün sowup ýören bar,
Sag-salamat bolsun,
Minnetdardyryn.
Başga bir tanşym bar, ýagşy-ýamandan
Hiç kime hiç bir zat diýenogam ol.
Sebäbi hiç kimi ýigrenenogam,
Ýöne hiç kişini söýenogam ol.
Takdyr meni şu adamdan gorasyn.
Beýikler maňa o diýen ýat däl.
Köpi gören bu köneje dünýäde
Ýigrenmek diýeniň täze bir zat däl.
Dünýä juda mätäç merde
Dünýe juda mätäç merde,
Derman bolup ýara derde.
Alkyş, sogap ýatmaz ýerde,
Kasas galmaz kyýamata.
Guly bolma men-menligiň,
Ýokdur diýme, bardyr kemiň.
Dag ýarýanam bolsa demiň
Mätäçsiň sen hemaýata.
Gadryn bilgin ataň barka,
Gizlemegin hataň barka.
Sakla ony sarpaň barka,Gulak salma mahabata.
Aç gözüň, saýgararsyň,
Ejizleme, eýgerersiň.
Ýük çekmegi öwrenersiň —
Gyýa bakma garamata.
Her obada duşar telpek,
Her ilde-de bar bir tentek.
Halk diýmegem bolmaz entek
Bir oýnatgy jemagata.
Ýene-de bir diýjek zadym,
Hak sylasyn öz zürýadyn.
Sena edin Allaň adyn,
Dil ýetirme keramata.
Rowaçlansyn haýyr-yhsan,
Eý, gudraty güýçli Subhan!
Bu dünýäde haýwan, yhsan
Göz dikip dur sahawata.
Agyr ýükler çekdi gerden,
Haka sygnyp gezdim her dem.
Eý takdyrym, gora şerden,
Duçar etme peläkete.
Azmasaň, aýp däldir meslik,
Bar beýiklik, bardyr peslik.
Geňlemeýän binamyslyk
Meňzeýär bir alamata.
Müzzerilme, çytma gaşy,
Düşse bir gün ömrüň gyşy.
Amanatdyr hemmäň başy —
Heý, şek barmy Adalata!
Diňli obasy. TarypnamaDiňli obasyna sowulman geçmäň
Barsaňyz Akýaýlaň sebitlerine.
Synyňyzyň oturjagyn bilýärin
Gurşunly kenek dek ýigitlerine.
Söwüşlemek üçin soýulýar öweç,
Guýulary bardyr otuz bäş gulaç.
Çyk maýyl günlerde aýakýalaňaç
Ak ürgün çägäniň aňňatlaryna.
Ýiti ojar ody ojakda parlar,
Guşdyrnak gök çaýdan göwünler güllär.
Ýaşkiçi diň salar,
Ýaşuly gürlär.
Gulak goýuň berýän öwütlerine.
Agylda mäleşer goýundyr geçi,
Gorküýzeli bolar öýleriň içi.
Bir iş başyndadyr uludan kiçi,
Sataşmarsyň bikär wagtlaryna.
Pälwanlary toýda güýjün synaşar,
Köşek bozlap, enesine ýanaşar.
Gün nury düşende gözüň gamaşar,
Gyzlaryň çepbetew çabytlaryna.
Öý eýesi — bu maşgalabaşylar,
Ardynsa bes — keýwanysy düşüner.
Tez gelinler gaş güldürip ýaşynar —
Bir syn kylyň kaddy-kamatlaryna.
Ýaşyl ýazy, duw-ak gyşlary bardyr,
Gojalaň buýsançly başlary bardyr.
Ellerinde awçy guşlary bardyr,
Galkynsa ýel düşer ganatlaryna.
Ýoluň düşüp, myhman bolsaň bir gezek,
Ýatlarsyň bu oýy uzakdan-uzak,
Işlekli, agaran, selmeli börek...Ballar gatylandyr owkatlaryna.
Ussalary bardyr, guýy gazarlar,
Çopanlary mal yzynda gezerler.
Gaýnagly şahyrdyr gumly gözeller,
Diň sal läleleriň beýitlerine.
Bu ýerde nesiller arkama-arka,
Şeýdip ýaşap ýörler sygynyp Haka.
Hoşlaşyp gaýdaňda bir doga oka,
Döwletli öýleriň abatlygyna!
Men bu gün ýaplanyp ýatan ýerinde
Men bu gün ýaplanyp ýatan ýerimde
Diňe öz-özümi diňläp oturdym.
Kelle diýdi:
— Kän zatlary gazandym,
Ýürek diýdi:
—Kän zatlary ýitirdim.
Kellä kakdym:
—Ýeri näme gazandyň?
Kelle diýdi:
—Dünýä akyl ýetirdim.
Ýürek diýdi:
—Ana, şonuň üçin-de,
Aýdýaryn-a men köp zady ýitirdim.
Kelle öňem hümläp duran halyna,
Ýokuş görüp özgäň azar berýänin,
Ýürege ýüzlendi: — Sen, goňşy, näme
Ýitiren zadyňy menden görýärmiň?
—Dagy näme? — diýip sojady ýürek —
Elbetde, baryna sen bolduň sebäp.
Men ýenjilýän bendä gol berjek bolsam,
Sen diýdiň:
—Köpeldi bipeýda sogap.Bir günem bir kişiň gaçyran pulum
Eýesine berjek bolupdym men-ä,
Senem berdirmediň bilimlisiräp,
Diýdiň:
Güýçden gaçdy, köneldi günä.
Beýle gedem dälsiň ahyr birmahal,
Bilýänsiň, jedelden-gaýrydan daşdyň.
Men öňden ýörärdim, senem yzymdan,
Nä ýüz bilen meniň öňüme düşdüň?!
Kelle oýlanýardy, şonuň üçinem,
Meger, ol birbada bermedi jogap,
Soň diýdi:
—Gör, men-ä harsurup ýörün,
Onuňam bar işi günädir sogap.
...Men käte dikelip, käte ýaplanyp,
Öz-özümi diňläp oturdym biraz.
Ymyzganjak boldum, ýöne bolmady —
Çep gursak sorkuldap berýärdi azar.
Gün
Dünýä döräli bäri
Ýagtyldyp dur dünýäni,
Ýyladyp dur dünýäni.
Dünýä bereket sepip,
Gülledip dur dünýäni.
Men Gündürin diýenok.
Güjeňlänok özüni.
Sylap talap edenok,
Çekdirenok näzini.
Adam öýkünip bilse,
Öýkünere nusga bar.
Diňlemäge dana bar,Öwrenere ussa bar.
Süýt süýde meňzesin çagaň hakynda
Süýt süýde meňzesin çagaň hakynda,
Gaýmagyny ýalap, ýagy aýyrma;
Säher turup guwanaýyn ekine,
Gök maýsaň ýüzünden çygy aýyrma.
Danalara baş bolmasyn nadanlar,
Serpaý alsyn diňe ony ödänler,
Bilbiller saýrasyn aladaňdanlar —
Jahandan bu ajap çagy aýyrma.
Bulanmasyn obalaryň çeşmesi,
Ýazlar çyksyn, baglar gülläp başlasyn,
Ynsanyň kalbyna gyraw düşmesin,
Ýüreklerden mähir-çogy aýyrma.
Perzendi men göwni gülgün baharyň,
Ylaýym, boý alsyn sanjan nahalym,
Ata ýurdum — bu gadymy Ahalyň
Maňlaýyndan Köpetdagy aýyrma.
Gelmän näme, döwran — sowuljak bolsaň,
Minnetsiz doýrawer doýurjak bolsaň,
Garaz, aramyzdan aýyrjak bolsaň,
Garalary aýyr, agy aýyrma.
Özümiň kimdigim tanajak bolup
Özümiň kimdigim tanajak bolup,
Men taryhy guýy ýaly gazýaryn.
Galyň-galyň kitaplary agtaryp,
Başga-başga dünýälerde gezýärin.
Özümiň kimdigim tanajak bolup,
Öwrenýän atamy, agalarymy.
Özümiň kimdigim tanajak bolupSynlaýan özümiň çagalarymy.
Tebigaty boýun egdirjek bolduk
Tebigaty boýun egdirjek bolduk,
Oňa boýun egmelikäk özümiz.
Indem gyşymyz kän gyşa meňzänok,
Kän bir ýaza meňzemeýär ýazymyz.
Men ony gabanýan, gabanylşy dek,
Bir buýsançly, bir owadan aýalyň.
Oňa kän göz baksa — howpurgaýaryn,
Käne el degirberse halamaýaryn.
Dagy näme, ynanman
Dagy näme, ynanman—
Ynanýaryn, elbetde:
Bir çümmüjek gowulyk
Bardyr iň bir erbetde.
Şol çümmüjek gowulugy
Görjek boluň, adamlar!
Ýene-de bir hakykat
Bardyr dünýe döräli:
Ak guşdanam tapmak bor
Bir çümmüjek garany.
Şol çümmügi görmänräk
Geçjek boluň, adamlar!
Işleriň gidişi hakda maglumat
Suwa aýak sokdum—
Ýüzäýmek galdy.
Ýaryşdaşym belli—
Ozaýmak galdy.Bergi edip bildik—
Üzäýmek galdy.
Guýyň ýeri belli—
Gazaýmak galdy.
Buýruk bar. Diňe bir
Çozaýmak galdy.
Meselämiz taýyn—
Çözäýmek galdy.
Ýazyjy-ha bolduk—
Ýazaýmak galdy.
Garagumuň Luw ýyly ()
Ak çägäniň üstünde
Asman sepýär nuruny...
Ýazyň ortaky aýy,
Garagumuň Luw ýyly.
Ýerden çaňap göterilen
Ak ýagyşyň buguny
Synlap, çarwalar diýýär:
—Hoş gelipsiň, Luw ýyly!
Boz jerenli, börüli,
Ak takyrly, alaly
Giň sähra suwa düşýär
Garagumuň Luw ýyly.
Şeýdip beýik Çölüstan
Görke gelen mahaly,
Gök gübürdäp, depede
Gutlanynda säheri.
Ýerbendiň san-sajaksyzOýlarynyň birinde,
Çola obaň çetinde,
Gara öýüň töründe,
Doglanyňy duýduryp
Jägildediň gaýgyly...
Ýazyň ortaky aýy.
Garagumuň Luw ýyly.
Ömre minnetdarlyk
Ýigit çagy Ýigriminji asyryň
Bu owadan dünýä gelen badyma,
Üstümden sepipsiň baharyň nuryn,
Ýok, maňa husytlyk etmänsiň, Ömrüm!
Ýüzlerine sylyp çarwa gelinler,
Aýyň nury ýaly bileklerinde
Hüwdüläp-hüwdüläp ukladypdyrlar.
Ýok, maňa husytlyk etmänsiň, Ömrüm!
Gije ýagyş ýuwan gök ýylaklaryň
Tohum edip sepdim monjuklaryňy.
Gök baharyň gübürdisin diňledim,
Ýok, maňa husytlyk etmänsiň, Ömrüm!
Ejemi horlaman süýtden aýryldym,
Kakamy ýadatman egninden düşdüm,
Dostlar bilen söhbet açdym, gülüşdim,
Ýok, maňa husytlyk etmänsiň, Ömrüm!
Guýulardan guýa göçüp ýaşadym,
Sähraň özi ýaly açyk ýaşadym.
Ine-gana gezdim diňlemän böwrüm,
Ýok, maňa husytlyk etmänsiň, Ömrüm!
Ak adamy garalajak bolmadym,
Beýgeljek bolmadym ili peseldip.
Takdyr halas etdi beýle keselden,Ýok, maňa husytlyk etmänsiň, Ömrüm!
Yssyda gaýnadym, aýazda boldum,
Aýakda boldum — agyzda boldum,
Ownuk gep-gürrüňden alysda boldum—
Ýok, maňa husytlyk etmänsiň, Ömrüm!
Egnimiň üstünde gerip ganatyn,
Ak guşlaryň çawuş çakan halatyn,
Şindem ýatlap ýörün haýran galyplar,
Ýok, maňa husytlyk etmänsiň, Ömrüm!
Goşa ogul berdiň tüýs gerek wagty,
Kalbym kanagatly,
Içerim ýagty.
Sakgalym gojaňky,
Çagaňky göwnüm—
Ýok, maňa husytlyk etmänsiň, Ömrüm!
Öz gözlerim bilen syn edýän Dünýä,
Özgäniň gözünden peýdalanamok.
Oýlanamok kişiň beýnisi bilen,
Ýok, maňa husytlyk etmänsiň, Ömrüm!
Meniň gerdenimde göteren ýüküm,
Gursagymda çöken azabym, jebrim...
Aý, hawa...
Geçeniň geçdigi bolsun,
Ýok, maňa husytlyk etmänsiň, Ömrüm!
Özünden soraýan:
—Be, senem barmyň?
Özüm jogap berýän:
—Hawa, sag-gurgun.
Diýmek, birneme zat görüpsiň eýýäm.
Bolubilýär.
Dowam ediber, Ömrüm!
Dünýäde hemme zat kämilleşmeliDünýäde hemme zat kämilleşmeli.
Damja dama-dama köle öwrülip,
Yzlar — ýoda,
Ýoda — ýola öwrülip,
Oglanlar gyz är-aýala öwrülip—
Dünýäde hemme zat kämilleşmeli.
Owazlar goşulyp öwrülýär saza,
Gyş kem-kemden eräp ýazýandyr ýaza,
Ömür köne,
Emma ykballar täze —
Dünýäde hemme zat kämilleşmeli.
Sen gyza bakýarsyň,
Gyz bolsa — saňa.
Ýöne entek söýgi diýlenok muňa,
Otly tamdyr ýaly taplanyp diňe —
Dünýäde hemme zat kämilleşmeli.
Ak daňy atyrýar geçýär-de gije,
Ýeli, suwy adam öwürýär güýje,
Ýaz — tohum sepilýä
Güýzem — netije —
Dünýäde hemme zat kämilleşmeli.
Bilemok, aslymyz maýmynmy ýa däl,
Durmuş näme?
Durmuş — jogap däl —
Sowal.
Günäň garşysyna döräpdir zowal —
Dünýäde hemme zat kämilleşmeli.
Ýamana haý diýip,
Ýagşyny aýap,
Biz kemal tapýarys çeksek-de azap,
Bir zady ýumursa,
Bir zady ýasap —
Dünýäde hemme zat kämilleşmeli.Ýaşaber dünýäňe ynamsyz bakman,
Kesel köpelensoň döräpdir Lukman.
Bizi howlukdyryp,
Özi howlukman —
Dünýäde hemme zat kämilleşmeli.
Adam
Täzeçe bir many aldy köp zatlar,
Köp zatlaryň öňki manysy gaçdy.
Bir ömürde meniň gören gudratym:
Adam göz öňümde çylşyrymlaşdy.
Adam adama dost diýlen sözlere
Müň bir ýerde meniň gözlerim düşdi,
Hernä, şeýle bolsun — neneň ýakymly,
Ýöne welin, adam çylşyrymlaşdy.
Dogry, şindem onuň şol öňki ady,
Dogry, şindem onuň şol öňki keşbi.
Ýöne ol — şol öňki adam däl indi,
Adam göz öňümde çylşyrymlaşdy.
Ol juda kän zada akyl ýetirip,
Öz-özünden başga bir syry açdy...
Ýöne ol — şol öňki adam däl indi,
Adam göz öňümde çylşyrymlaşdy.
Baýaky aý, ýyllar sogup barşyna
Zamana täze bir akyma geçdi.
Bähbitlisi bolsun — aýdylyşy ýaly —
Adam göz öňümde çylşyrymlaşdy.
Köneleriň aýdymy
Eliň-gözüň dert görmesin, ylaýym,
Öýüň abat bolsun, söýäň berk bolsun.
Ýylgyryp gez, ýykylmasyn raýyň,Söýdügiň — çyn, ýigrendigiň galp bolsun.
Ak süýt emýän ak bäbegim — begenjim,
Guly bolma hergiz hazynaň-genjiň.
Pähim bilen paýhas bolsun ynanjyň,
Bilde kuwwat, goşaryňda gurp bolsun.
Çäkli ömrüň her gününi hasap et,
Her bir işe baş goş, ýöne ynsap et,
Eý, ezizim, ýüregiňde sahawat,
Gözüňde nur, elleriňde erk bolsun.
Ter ýylagy çowlanmasyn epgegiň,
Aýazlarda awamasyn kükregiň,
Kän jepalar çeken bu boz topragyň
Ýazyň elwan güllerine gark bolsun.
Gardaşyň gözüňden bolmasyn gaýyp,
Ak ýar duşsun mertebäňe ylaýyk,
Hanja kowsaň eňip ýören halaýyk
Taplansyn-da, bir buýsançly halk bolsun.
Könebiçim goşgular
Arzym hasyl bolarmy — ýok —
Kim bilip dur,
Belkäm, bolsun.
Ilki bilen diýjek zadym:
Ykbal seni ýalkan bolsun!
Diňe bahar däldir Durmuş,
Synar seni aýazly gyş,
Pese düşme, beýge dyrmaş,
Tutan şahaň mäkäm bolsun!
Bolsun dosta ygtybaryň,
Saýa salsyn eken bagyň.
Ejizlejek bolan çagyň
Daýanara arkaň bolsun!Basjak ýerňe bakyp siňe,
Git, özüňi ýeňe-ýeňe,
Sen iliňe, iliň — saňa
Elmydama derkar bolsun!
Kem bolmasyn sahawadyň,
Ýaýrap gitsin şahalaryň.
Ahyr gözi ýumjak ýeriň
Şu göz açan ülkäň bolsun!
Güýz
Gum-gukluk bar, başga zat ýok,
Ak derekleň arasynda
Janly zatdan men ýeke-täk,
Ak derekleň arasynda.
Synlap durup, ylla, däli
Ýaprak basan inçe ýoly,
Gezmeleýär güýz şemaly,
Ak derekleň arasynda.
Dymýar ýoda... dymýar howa...
Ne guşlar bar, ne-de owaz.
Humar göwnüm urýar perwaz,
Ak derekleň arasynda.
Bakýan Köne ýola bakýan,
Biri geljek ýaly hökman,
Yz-yzyna çilim çekýän
Ak derekleň arasynda.
Ýatlamalar kalby gyýýar,
Ýürek aglamaga taýýar...
Agyr geçen ýaşlygym bar
Ak derekleň arasynda.
Bu ömrümde işim düşdi köplereBu ömrümde işim düşdi köplere.
Salam saldym,
Haýyş bilen ýüzlendim.
Adamlara bagly bolmadyk bolsam,
Belki, olaň gadyryn hem bilmezdim.
Adamlar!
Men Sizi alkyşlaýaryn,
Men Size badagly — mysal kerep.
Şatlygymy paýlaşmaga gerek siz,
Hesretim egsere has beter gerek.
Salamlaşýas köçelerde sataşyp,
El-eli gysanda, ýylaýar ýürek.
Ýola düşsem, ugratmaga gerek Siz,
Ýoldan sowa düşsem, has beter gerek.
Sarpasyn saklasyn adam adamyň,
Galany hiç, galan zatlar biderek.
Dirilikde daýanmaga gerek Siz.
Ölen günüm bolsa has beter gerek!
Ýönekeý hakykat
Bu eýýamda saňa beýik diýmezler
Dagyň depesine çykanyň bilen.
Ynanyň, şahyram bolup bolanok,
Diňe bir edebi lakamyň bilen.
Görgä goýup ýörmäň ýakyn-ýadyňy,
Özüňjik tap öz ýitiren zadyňy.
Il-gün saňa bermez pälwan adyny,
Özüňden ejizi ýykanyň bilen.
Dag däl-dä — bolmasa, dag göwresem bar,
Bagşy däl-dä — ýogsam ýetik sesem bar,
Bolasy ýok senden Mahmyt Esembaý,
Guwdurap bihada bökeniň bilen.Ullakan däl zady ulaldyp bolmaz,
Aýdan-günden bölüp ýyl edip bolmaz.
Il-günüň göwresin ýyladyp bolmaz,
Ýol üstünde tezek ýakanyň bilen.
Daş depäňe gaçar ýokaryk atsaň,
Yzyňa göz aýla, öňe-de gitseň.
Kerwenbaşy bolmaz ahyr her keseden,
Boýnuna näçe jaň dakanyň bilen.
Bir agsagyň ile bildermez süri,
Çopan çaşy bolsa — şol ýaman ýeri.
Şunça yhlas edip dökseňem deri —
Depizde zat bitmez ekeniň bilen.
Öwüt
Gelnim, saňa diýýän —
Gyzym, sen düşün.
Isleseň, ýaşynma,
Isleseň, ýaşyn.
Däbem däpdir welin.
Öz işiň bular.
Agzyň ýaşmaksyzam
Sylamak bolar.
Wepaly boljak bol,
Baran öýüňe.
Gussasyny çekiş,
Goşul toýuna.
Ol öý sowuk bolsa,
Ýylatjak bolgun.
Ol öý kiçi bolsa,
Ulaltjak bolgun.
Gelin diýen gelinBolsa akylly,
Tutuş öýe siňer
Onuň ýakymy.
Gelin diýen gelin
Bolanda haýýar,
Çagaň üsti bilen
Ärine gargar.
Sen hyzmatkär dälsiň,
Gaýyn hökümdar.
Gaýyn bimamlamy —
Geple, hakyň bar.
Abraý diýen zady
Aýagyn, gyzym.
Düşümli bolsun-da
Aýagyň, gyzym!
Göwnüm açýan gözel görnüş
Göwnüm açýan gözel görnüş
Dagdan-düzden aýrylmasyn.
Uly-kiçi edilýän iş
Antdan-sözden aýrylmasyn.
Binamyslyk eden ýerim,
Ýuwsun ony maňlaý derim.
Utanç bilen haýa-şerim,
Hernä ýüzden aýrylmasyn.
Nurlandyryp berlen bagty,
Aý-gün saçyp dursun ýagty.
Ata-ene aýny wagty,
Ogul-gyzdan aýrylmasyn.
Başymyzda — dünýäň işi,
Aýnatmaly akyl-huşy.
Ynsanlygyň mähek daşy —Ynsap bizden aýrylmasyn.
Magtymguly
Näçe uzaklardan görenem bolsaň,
Bu günlere gözüň ýetäýdimikän?
Zada haýran galynmaýan asyrda
Saňa haýran galýar goşgyňy okan.
Beýik diýseň beýikdenem ýokarda,
Danadanam on esseräk dana sen,
Öz soragyň bilen sorag bereýin:
Aýt, bu zatlardan başga NÄME SEN?
Iki ýarym asyr ýaşan halyňa,
Şeýle döwrebap sen, şeýle täze sen,
Garaňky geçmişiň parlak ýyldyzy,
Zeminmiň sen, asmanmyň sen, NÄME SEN?
Entek-enteklerem soňuna çenli
Okalmadyk parasatly nama sen.
Muny bilýäs, hawa, muny bilýäris,
Zeminmiň sen, asmanmyň sen, NÄME SEN?
Öz diline eýe eden Ezizim,
Seni okap duýdum sözüň güýjüni.
Hasar bilen Sünt dagynyň üstünde
Görüpsiň sen dünýäniň dört künjüni.
Goşgularyň gudratyna meýmiräp,
Şeýleräjik bolandygyna ynanýan.
Agyr günde seni arka edinsem,
Aljyramda ýene saňa daýanýan.
Dag-u-derýalary dogran tebigat,
Sag bol, Pyragyny bagyşlanyňa.
Sag bol, şeýdip, bu gadymy topragy,
Bu buýsançly halky alkyşlanyňa!Ýarymlar
Näme bolsa — doly bolsun,
Ýadadym men ýarym zatdan.
Ýarym salawmaleýkimden,
Ýarym gepden, ýarym antdan.
Ýarym salawmaleýkimden,
Ýarym gadyr, ýarym hormat...
Ýok, ýok! Ýa-ha gowy bolsun,
Goý, ýogsa-da bolsun erbet!
Içýakgynjy — aralygy,
Ne hamyrly, ne-de petir.
Bal bolmasa, awy bolsun,
Ýöne özi bolsun bitin.
Ynanjakmy! — ýarymçyk däl —
Durkum bilen ynanaýyn.
Ýarym dostly bolanymdan,
Bitin duşman gazanaýyn.
Ýarym gulluk, ýarym aýlyk...
Kimkä muny oýlap tapan?
Ýarym alym bolanymdan
Goý, bolaýyn doly çopan.
Ajygýaňmy — gyzyl aç bol,
Doýjakmy — doý doýan ýaly.
Ýarymdanam gep bolarmy,
Bitaý köwüş geýen ýaly.
Daş et, ykbal, gora ykbal
Meni ýarym bagşylykdan.
Bitinje bir ýamanlyk ber —
Geçdim ýarym ýagşylykdan!
Süýjüdenem, ajydanam
Bitin bolsun herne paýym,Ömri-hä däl, ölümi-de
Ýarym etme, eý Hudaýym!
Kän arzuwlar hasyl bolýar ir-u-giç
Kän arzuwlar hasyl bolýar ir-u-giç,
Bu ýerde zerur zat yhlasdyr sabyr.
Ýaşlyga bakan barýar aý-günler,
Geler mundanam bir has gowy döwür,
Aman, muny ýa görerin, ýa görmen.
Geň görerler gökden düşen adam dek,
Kim berjaý etmese berlen wadany.
Şeýle döwür geler ynanýaryn men,
Gözläp tapmaly bor haramzadany.
Arman, muny ýa görerin, ýa görmen.
Diňe öz ýerine geçer bikemal,
Mynasyp ornunda oturar dana.
Adamlar bir sözli, bir ýüzli bolar,
Şeýle boljagyna ynanýan, ýöne...
Arman, muny ýa görerin, ýa görmen.
Belende pes diýmek, peslik saýylar,
Göriplik diýlen zat görüler aýyp.
Adam adamyny kiçiltjek bolmaz,
Meselem, pylany pylanmyş diýip,
Arman, muny ýa görner, ýa görmen.
Ýasama pul ýaly ret ediler,
Ýasama dostlukdyr ýalan sahawat.
Ynanýaryn: zibilhana taşlanar,
Külke gybat bilen pöwhe mahabat,
Arman, muny ýa görerin, ýa görmen.
Gyş düşer, ýaz çykar şindiki ýaly,
Ak patrak boluplar erikler güllär.
Muňa juda meňzäp duran çowlugym
Kän-kän eller degen kitabym ellär.Arman, ony ýa görerin, ýa görmen.
Köçämizde düýnki doglan gyzjagaz
Köçämizden gelin bolup geçende,
Ynanýaryn, bet pällisi az bolar,
Kesesinden syn edýänleň içinde.
Arman, muny ýa görerin, ýa görmen.
Deňlik gowy,
Ýöne has-da gelşikli:
Erkek erkek bolsa,
Aýalam aýal.
Är deňine göterilip erkekler,
Özünden öňürti gyz-gelni aýar.
Arman, muny ýa görerin, ýa görmerin.
Göwher düşse düşer aýak astyna,
Ýöne, göze iler, ýatmaz ol ýerde.
Biten ýerinde-de güliň gadyry
Bu gün bilinmese, biliner erte,
Arman, muny ýa görerin, ýa görmen.
Işim ugruna däl diýip nalama
Işim ugruna däl diýip nalama
Ugruna bolsun-da diýip, tama et.
Nalamakdan peýda tapan adam ýok,
Goý, umydyň bersin saňa hemaýat.
Bagtlynyň gününe görüplik etme,
Hemmäň bagty çüwsün diýip, tama et.
Ýüzüňi ýagta tut,
Päliňi ýagşa,
Ak niýetiň bersin saňa hemaýat.
Biri saňa töhmet atsa — özüniň
Şol töhmete uçramagyn tama et.
Şondan başga zat isleme,
BolanySen-ä sag bol,
Bolsun olam salamat.
Guzy dogdy
Guzy dogdy.
Ene goýun ynjaldy.
Bu ýerde hiç täzelik ýok, geňlik ýok.
Biz durmuşda gowy görýäs deňligi,
Ýöne tebigatda beýle deňlik ýok.
Guzy guzy ýaly,
Yraň atyp dur,
Gözleri gamaşýar sähraň gününe.
Ýöne welin, ýyldyrap dur endamy
Misli tylla sepilipdir tenine.
Ol, elbetde, göze ildi bada-bat,
Ol guza dikildi hemmeleň gözi.
Gijäň göze dürtme tümlüginde-de,
Lowurdap ýanyp dur üýtgeşik guzy.
Görjek bolup onuňky dek öwüşgin
Guzularyna göz aýlaýar eneler.
Garaňky ýatakda bolsa nur saçýar,
Ala-böle ýaradylan janawer.
Ine şonda gördi töwerek-daşdan
Özüne ýigrençli garaýan gözi.
Şeýdip göriplige sebäp bolanyn
Näbilsin bigünä, üýtgeşik guzy.
Enesi dogurdy, gökden gaçmady,
Ýok, bu ýerde üýtgeşik bir geňlik ýok.
Özgelerem indi şo boljak bolýar,
Ýöne nätjek tebigatda deňlik.
Hiç neneň däl adamSermest bahar gelip baglar güllände,
Men ondan soradym:
—Taplaryň niçik?
—Hiç neneň däl, ganymatdyr — diýdi ol.
Özge zat diýmedi açykdan-açyk.
Ot-ýalynly tomsuň tüp yssysynda
Men ondan soradym:
—Hallaryň niçik?
—Hiç neneň däl — diýip, jogap berdi ol.
Başga zat diýmedi açykdan-açyk.
Ýapraklar saralyp güýze düşen çagy
Men ondan soradym:
—Ýagdaýlar niçik?
—Hiç neneň däl — diýip, jogap berdi ol.
Ýöne pyşgyrmady açykdan-açyk.
Aýazly gyş geldi çarhlap dişini,
Men ondan soradym:
—Hal-ahwal niçik?
—Hiç neneň däl — diýip, jogap berdi ol.
Ýöne zat diýmedi açykdan-açyk.
Düşünip bilmedim hiç neneň däle,
Bu sözden çykaryp bilmedim many.
Ýöne dile geldi durdy bu sözler,
Ýada salan wagtym ýaňky bendäni.
Birden gürüm-jürüm boldy ol adam,
Yzynda ne gürrüň galdy, ne gybat.
Bir men käte öz içimi gepledýän:
Niredekä hiç neneň däl, ganymat?
Kerim şahyr
Kerim şahyr!
Bu gün altmyş ýaşyňy
Döwletli öýüňde bellemelidik.Güýzüň bu agşamyn elmize alyp,
Gaşyňda oturup güllemelidik.
Başymyzy aşak salyp otyrys,
Aramyzda sen ýok,
Sen örän daşda.
Günämiz ýok ýere müýnürgeýäris,
Günämiz bar bolsa... onam bagyşla!
Günäkär dünýäde bigünälini
Tapmagam kynmyka diýýän aslynda.
Beletsiň-le nädip ýaşalýanlygyna,
Bu jepasy ýetik Ýeriň üstünde.
Özünden bir gez hem beýgelip bilmän,
Galýar adam diňe adamlygyna.
Ökünenok sanalgysy dolýança,
Juda aýyp ädimler ädenligine.
Mümkin, soňky demde ökünýändirem,
Mümkin ökünýändir. Ýöne welin giç.
Adam adamlardan gizlin ýaşaýar
Ömrüniň iň soňky demine deňiç.
Garaz, täze zat ýok öňki-öňkülik.
Şol ozalky heňňam,
Şol öňki akym.
Gözüň bilen görüp gidişiň ýaly, —
Gyt zat şindem ynsap,
Bol zadam akyl.
Sen telefon sesem ýeter ýerde däl,
Dostum!
Kerim dostum!
Sen iňňän daşda.
Bizden göwne alan zadyň bar bolsa,
Taňrynyň haky, üçin, şony bagyşla!
Öňler öýsüzlikden özelenerdiň(Gurbanýaz Daşgynow)
Öňler öýsüzlikden özelenerdiň,
Şükür, indi tünegiň bar, tünegiň.
Indi lezzeti-de ap-aýrydyr-la,
Gök çaýyň başynda edýän pinegiň.
Aratjanyň bolsa palaw bişirer
Künjiniň ýagyny gazyň oduna.
Bir ýanyňda ogluň, birinde gyzyň,
Beýle döwlet düşüpmidi ýadyňa?
Ýalançyda başga näme kemiň bar —
Ýöne iňňirdejek bolýaň-la ballym?
Türkmeniň sözüniň gadryny bilýän
Nowruz gary ýaly arassa dilim!
Durmuşyň şindiki dolulygynda
Durmuşdan nalamak külli günädir.
Sebäbi, bu zeýrenjiňe degmeýän
Soňy pakja bäş günlüjek dünýädir:
Saňa göwni ýetmeýänleň köpüsi
Özüňem bilýänsiň, özüňden pesdir.
Ýetimligi ýeňip, hossar çykaňsoň,
Kiçelip ýörmegiň goý indi, besdir!
Agşam ýatsaň Şükürim bar diýip ýat,
Ertir tursaň, Şükürim bar diýip tur.
Inim, muny Berdinazar diýenok,
Muny birçak Magtymguly diýipdir.
Men dünýäde täze bir zat görmedim,
Aýdylmadyk sözem ýok bu dünýäde.
Bize saglyk bilen sahawat gerek,
Göz dikmäli inim, başga bir zada.
Bu ömürde ep-eslije zat gördükBu ömürde ep-eslije zat gördük,
Ýakyndanam mähribanrak ýat gördük,
Özi garyp, ýöne göwni şat gördük —
Gara ak bolupdyr diýip eşdemok.
Kä ondan, kä mundan öwüsýär şemal,
Azgyna ahyry tapylýar zowal.
Öwüt-ündew bilen — asly bikemal
Kemal tapanmyşyn diýip eşdemok.
Synlap bu dünýäde töwerek-daşy,
Eşitsem-de her hiliräk myş-myşy,
Gara gazan ýaly şar gara kişi
Duw-ak bolaýypdyr diýip eşdemok.
Söýýäniň ýalandyr özge ynsany —
Onuň üçin ýakyp bilmeseň jany.
Gördüm, Akmakdyryn diýýän danany,
Akmaklaryň beý diýenni eşdemok.
Şeýleräk bu dünýe, şeýleräk durmuş!
Haýrandyryn: akly dolumy ýa boş —
Hemmeleriň öz-özünden göwni hoş,
Şükür, Kemim bar diýeni eşdemok.
Awtoportret
Tebigatym tebigy,
Zat ýok emeli.
Çölden geçen häsiýetmi?
Şoňa çemeli.
Geçirdim ýaş başymdan
Gara gyşlary.
Gönümelden çynlakaý
Garaýyşlarym.
Ýüpekleç pamyk ýaly,
Ýüregim ýumşak.Zannyýamana — zabun,
Ejize-gowşak.
Öz ýabany buýsanjym —
Iň gymmat zadym.
Familiýam ikigat,
Ikigat — adym.
Saklanypdyr durkumda
Sähra tezligim.
Kän horlaýar özümi
Oňşuksyzlygym.
Akmagydyr samsygy
Bagyşlaýaryn.
Ýarymçyk adam bilen
Oňuşmaýaryn.
Oňşugym ýok galp bilen,
Ýalan söz bilen.
Bir kelläň astyndaky
Iki ýüz bilen.
Bulary görmek halys
Degýär degnama.
Haýpym gelýär deýýusa
Başyn egýäne.
Haramadyr karama
Awap dur köňül.
Ýok, ýok, maňa-ha Durmuş
Düşenok ýeňil.
Bu ajap gün bir goşgy
Bu ajap gün bir goşgy
Ýazmak oňmak — jenaýat.
Ylham, eger bar bolsaň,
Hemaýat ber, hemaýat.Ýogsa galar armanym,
Bir zat çyrşawer, hanym.
Ýazanymdan ýazmanym
Gowumy ýa, jemagat?
Däl diňe gonararym,
Goşgy — namysym — arym.
Ýok bolsa hyrydarym,
Kyýamat bu, kyýamat.
Bilýärin men, biderek
Bökmez, sojamaz ýürek,
Dünýä Adalat.gerek,
Adama-da sahawat.
Ömrümboýy, eý aman,
Gaýtalaýan ýadaman:
Adam bolup adama
Etmäweri hyýanat!
Töhmet etseň, ýa toba —
Baryn alyp hasaba,
Ynsaby bar ynsana
Berse ýagşy hasabat.
Diňle dünýäň gohuny —
Görüp dursuň ahyry.
Ýüregiňde agyry,
Egniňde-de garamat.
Adam, adam, eý adam!
Sarpasyn tut bu adyň.
Miwe bersin myradyň,
Sen sag bol,
Men — salamat!
Çuň ýürekden çykan SalawmaleýkimÇuň ýürekden çykýan Salawmaleýkim
Nirde sen Waleýkim salamyň bilen?
Howlukman soralyp saglyk-amanlyk,
Yzyndan aýdylýan kelamyň bilen?
Salamlaşan çagy ýylnardy üşän,
O mähirden indi galdymy nyşan?
Beýle-de bir salam bolar oguşýan —
Bir menzilden goluň bulanyň bilen.
Men-ä salam berdim adam şekilli,
Ol çala baş atyp menden bukuldy.
Gelşiksiz iş eden ýaly ökündim,
Galyberdim özüm salamym bilen.
Salam berdi welin, goňşymyz häli,
Sowukdy nazary, teňdi ahwaly.
Şeýle sowuk — ylla gürleşen ýaly
Özgä göwün beren aýalyň bilen.
Eý, gadymy salam — höwrügen hemram!
Bu bolýan zatlara özüm-ä haýran.
Soňy düzüw bolup baksadyň hernä,
Ýene-de şol öňki jemalyň bilen.
Ykbala
Arzuwym o diýen ullakan zat däl:
Altyn däl, maşyn däl, ýa uçar däl,
Owadan jäjek däl, ýasama at däl,
Ilkinji dilegim — kemlikden sakla.
Hemmejämiz adam — özümiz deň däl,
Kimiň düýbi çuňňur, kimiňki çuň däl,
Danadan öwrenmek beýlekä geň däl
Şeýle bolsun: gyradeňlikden sakla.
Çagalygyň hözirinden aýyrma,
Ata ýurduň huzuryndan aýyrma.Ömrümboýy emma emläp doýurma,
Wagt geleninde emzikden sakla.
Ene-de, ata-da bir gün gitmeli,
Soň özümiz olaň ornun tutmaly.
Gözýaşdanam halas etseň et, weli,
Ýalbarýan, ýüregi doňlukdan sakla.
Işim rowaçlanyp ugrugan ýerde,
Ýolukdyrma hernä bolgusyz derde.
Asly ýeke, özi çäkli ömürde
Başganyň üstünden gülmekden sakla.
Öz ýolumda ýoldaşyma ynanman,
Ýaşamaly etmäweri, eý aman!
Owal-başda öz sazyňa guwanman,
Özgäniň sazyny çalmakdan sakla.
Bu owadan dünýä — guwanjym meniň,
Ygtybar dostlarym — daýanjym meniň.
Mukaddes baýdagym — ynanjym meniň,
Del baýdaga tagzym kylmakdan sakla.
Yzyňa göz aýla: nähili bolup
Geçdiň agyr döwrüň jahyly bolup.
Indem uly iliň şahyry bolup
Biarzy, bigadyr bolmakdan sakla.
Bir adam deregine alsalar sana,
Bolubilýär, eýsem, armanym näme?
Özgä öwüt berip danadan dana,
Soňundanam tarap çalmakdan sakla.
Başym bir, ýüzümem bolmasyn iki.
Özümi daraýyn hemmeden ilki.
Märekä baş etseň, etmäweri gülki,
Aşa ýüki arka almakdan sakla.
Garaşly etmeseň özümçe ýoga,Taýýardyryn her dem sag bol diýmäge.
Ygtyýar ber, gazanjymy iýmäge.
Azan duş etme, emgekden sakla.
Är dek çekip näme gelse başyňa;
Güýzüňden golaýlap barýaň gyşyňa...
Ýüküň bolsa ur ýene-de gerşime,
Oňa derek nähak ýumrukdan sakla..
Ah, dünýe men seni nädip söýmäýin
Ah, dünýe!
Men seni nädip söýmäýin:
Mähriňden ganmak ýok,
Yşkyňdan doýmak.
Ak gyşyň — pähimdar,
Baharyň — şahyr,
Aý-aýdyň gijäň — süýt,
Säheriň — gaýmak.
Ah, dünýe!
Men seni niçik söýmäýin:
Gözümde nur gögelekäm görenim:
Näçe gezek kesesinden syn etdim,
Kak suwuna inen süri jereniň!
Ah, dünýe!
Men seni niçik söýmäýin:
Bu çuňňur çöketler,
Bu belent daglar...
Daňdan alty ganat öýüň içinde
Ýagşyň sesin diňläp ýatylan çaglar!
Ah, dünýe!
Men seni nädip söýmäýin:
Ak gar basan çöle çykarsyň awa...
Bir-birini kesip geçer ýodalar,
Ýer ýodaň aňyrsy obadyr oba!Tüňçäni dolduryp garyň suwundan,
Owkalap-owkalap awuşan eli,
Ojaryň oduna ýüzüňi çoýup,
Guşdyrnak gök çaýyň içýänsiň weli —
Durnaň gözi ýaly asmana garap,
Duýmarsyň aýdyma hiňleneniňi.
Ýagly murty sypalaplar, içiňden
Rüsteme, Görogly deňleniňi.
Ah, dünýe!
Men seni neneň söýmäýin:
Buýra saçlarymdan galmady derek.
Özüň bolan bolsaň meniň ýerimde
Möňňürip-möňňürip aglardyň gerek!
Men seni nämüçin söýmäýin, dünýe —
Sende öý tutundym,
Öwzarly boldum.
Enemiň ak süýdün ýere çalmadym,
Atamyň ýurduna ygrarly boldum.
Ýeri, seni neneň söýmäýin, dünýe:
Men bäş gezek garşylap Luw ýylyny,
Dadyp altmyş güýzüň naz-nygmatyndan,
Ysgapdyryn altmyş ýazyň gülüni.
Ýetim goýup,
Gidip barýar dost-ýarlar...
Hiç kimiňem baky däldigi mälim.
Bu ýerde hemme zat düşnükli ahyr:
Ah, dünýe!
Men seni nädip söýmäýin!
Sabyr
Gün dogar, Aý dogar öz wagty bilen,
Öz wagty gelende süýjär almalar.
Başagaý durmuşda darykma, kalbym,Gyssanma, hemme zat ýerbe-ýer bolar.
Bir ömürde müň alada-gaýgy bar,
Adamlaryň garasy bar, agy bar.
Şükür, ýöne ähli zadyň çägi bar,
Gyssanma, hemme zat ýerbe-ýer bolar.
Bugdaýa suw tutsaň, çaýyr-da ganýar.
Laçyna öýkünip, garga-da gaýar.
Çybyklar çüýreýär, töňňeler galýar,
Gyssanma, hemme zat ýerbe-ýer bolar.
Eşegiň yzyna tirkelen düýe
Namysdan ölenmiş öz etin iýe...
Urpak tozap gider, butnamaz gaýa,
Gyssanma, hemme zat ýerbe-ýer bolar.
Mydam bolup durmaz dokuzyň doly,
Başyňy belent tut, pesde tut päli.
Küşdüň mallarynyň dikilşi ýaly,
Gyssanma, hemme zat ýerbe-ýer bolar.
Sen ýagty jahana ineliň bäri
Sen ýagty jahana ineliň bäri
On iki ýyl geçdi on iki gün bolup.
Indi bize sensiz ýaşan ýyllarmyz
Dumanlap görünýär juda geň bolup.
Dil çykyp, diş çykyp öz wagty bilen,
Gyşy deňleşdirdiň ýaz wagty bilen.
Maňa bu dünýäde kän duşdy ýalan,
Sen geldiň-de, bakdyň maňa çyn bilen.
Tüf, tüf, tüweleme, meleje köşek,
Entekler ýaşaly, bileje köşek.
Boýjagazyň ýetdi, gulaja, köşek,
Göwnüm käte gudurasyn sen bolup.Bolup bilseň gurşun ýaly gaýym bol,
Uzak ýaşa, kök ur, giýew, gaýyn bol.
Bu pelekdir — şarpyga-da taýyn bol.
Gurak göwünleri ölle nem bolup.
Akylly bol, nepi degse akmak bol,
Şildireme, derýa bolup akjak bol.
Ykbal ýükün syr bildirmän çekjek bol,
Hem-ä özüň bolup, hemem men bolup.
Biziň kalbymyza nur saça-saça,
Sen bu gün ýaşadyň doly bir müçe.
Bu mahal bir öýde açylýan gunça
Törümize bezeg bersin gül bolup.
Arzuw diýilýände bolmaýar ölçeg,
Duşmanyň tana, dostuňy seljer.
Bir ganatym özüň, birisem Sanjar,
Kän ýaşalyň bir jan-u, bir ten bolup.
Beýikler geçip dur yzly-yzyna
Beýikler geçip dur yzly-yzyna,
Peslerem geçip dur hatarma-hatar.
Senem öz-özüňi aldama, adam,
Bu günler baky däl, bu günler öter.
Öz boýuňdan uzyn görünjek bolma,
Akylly-da bolma özüňden beter.
Ersen mahallaryň ýa-da saljak bol,
Kimdigiňi tanap, bu günler öter.
Bir kişiň göwnüni ýyladan bolsaň,
Yssysy seniňem kalbyňa ýeter.
Dört paslyň aýlanşyndan many al,
Seni bir dem synlap, bu günler öter.
Bar aladaň özüň bolsa ýeňildir,
Owunjak oýlaryň özüňi üter.Baş ýaýkap bakar-da, beýle bolşuňa
Bu günler öter.
Ömürboýy aklyň ýetmedik zada,
Iň soňky minutda, elbetde, ýeter.
Ökünen bolarsyň, oňa çenli-de
Öter, bu ajaýyp ak günler öter.
Sen geleňde gujak açan tebigat
Şeýdip bir gün seni böwrüňden atar.
...Kän zat aldyň bu owadan dünýäden,
Eçil, senem eçil! Bu günler öter.
Ene goşgusy
Mahmal sähram sen bolup,
Bahar maňa bakanda,
Howlukmadym hiç zada,
Sen bar diýip jahanda.
Yrsaradym, näz etdim,
Betdim, Nähili betdim!
Hernä kejiňe gitdim,
Sen bar diýip jahanda.
Näme diýseň tapylýar,
Näme etsem hakym bar.
Boldum saňa hökümdar,
Sen bar diýip jahanda.
Ona ýetsemem çaga,
Ondan ötsemem çaga.
Wagtym ýok ulalmaga,
Sen bir diýip jahanda.
Ellä ýetmän eje jan,
Gözüň ýumlan mahalda,
Özüm aldap kän gezdim,
Barsyň diýip jahanda.Ýogsam boýun alypdym,
Hemme zady bilipdim.
... A men Dünýä gelipdim,
Sen bar diýip jahanda.
Maýsaly meýdan oda
Buldaraşýar begres geýen meýdanda
Ter säheriň dakan gulakhalkasy.
Bu ýerde yhlasyn siňdiren daýhan,
Eliň dert görmesin, ömrüň ýalkasyn!
Owadan jahanda gözüm açalym,
Gören nagyşlarmyň iň bir nepesi.
Tyllaýy göwsünden urýar burnuma
Ak süýt bilen mele çöregiň ysy.
Zülpleriňi darap geçýän şemalda
Görjek bolýan gögelelik şeklimi.
Asyl zada aňk bolmagyň aýby ýok,
Ýasama zat aýnatmasyn aklymy!
Nurana daňdanyň emmesin sorup,
Gönenen sümmüller, derlän sümmüller.
Gamyşgulak bedewleriň ýalyny
Sypalan sümmüller, sermän sümmüller!...
Başyn egip, baldyrymy duşaklan,
Wepaly gyz bolup bilim guşaklan,
Ýitirip tapany ýaly gujaklan
Maýsaly meýdana alkyş okalyň.
Özi soltan bolup, utanyp duran,
Berenmi müň esse gaýtaryp duran.
Egninde dünýäni göterip duran,
Maýsaly meýdana alkyş okalyň.
Gözüm doýrup, gursagymy giňeden,Ýowuz günde hossar bolup äňeden.
Ant içdigim ak maňyzly däneden,
Maýsaly meýdana alkyş okalyň.
Bagtym bir çüwen doglan topragym,
Üstüne enem dek eglen topragym,
Gyssanmada saňa sygnan topragym,
Maýsaly meýdana alkyş okalyň!
Ýagyş ýagdy, biz gizlendik
Ýagyş ýagdy, bizde gizlendik ýagyşdan,
Buýra saçly arçalaryň astynda.
Aýagymy basyp diýdiň: bagyşla.
Buýra saçly arçalaryň arasynda.
Gapdalda gaýalar gaşyn çytýardy,
Ýelkenler deňizde hallan atýardy.
Meniň, nämüçindir, gülkim tutýardy,
Buýra saçly arçalaryň arasynda.
Ýüzüme garadyň gülkimi geňläp...
Kän durduk damjalaň sesini diňläp.
Bizar etdi meni gulagym şaňlap.
Buýra saçly arçalaryň arasynda.
Kimkä gaýta-gaýta adym agzaýan?
Sag gulak şaňlasa bolarmyş zyýan...
Durmalymy, ýokmy, indiden buýan.
Buýra saçly arçalaryň astynda?
Ýeseriň köp ýerde nogsany deger,
Yrym! Şol ýeserim özüňsiň, meger.
Şaňla gulak — saňa kim gulak goýar,
Buýra saçly arçalaryň astynda...
Orta ýoluň aýdymy
Otur-da, bir çilim çek:Öýle boldy: çäş galdy.
Eden-goýan zadyňy
Ýatlamaga huş galdy.
Ýetik aladaň-derdiň,
Az tapyp, kän ýitirdiň.
Ýüzden birin bitirdiň —
Togsan dokuz iş galdy.
Görsen-e, bu dünýäni —
Garramazak keýwany.
Alnyň — eliň eýwany,
Çagalykdan düýş galdy.
Dilgir-ä däl aslynda.
Ýöne... mawy paslymda,
Agyr ýüküň astynda
Ýaýnamaly ýaş galdy.
Göçülen ýurt
Daşly obasy
Men bu golda dünýä geldim,
Ine, gardaş, Dünýäm meniň.
Men uçmadym —
Uçurdylar,
Ýokdur hergiz günäm meniň.
Ak gerişler ulgam-ulgam,
Ak bulutlar tüýdüm-tüýdüm.
Hemme zat ak, hemme zat ak,
Ylla emen ene süýdüm!
Alty ganat öýüň ýeri —
Hanha — altyn halkam meniň.
Meýmirämde — mele şöhläm,
Gobsunamda — arkam meniň.Alaňlarda aşyr atsam,
Saça siňen akja çäge,
Meňzedeýin ýene seni,
Däne-däne saryýaga.
Çagalygyň çal daňynda,
Ak mekdebe giden ýodam,
Ganmaz senden, ganmaz senden,
Gubarlanan goşa didäm!
Aýran içen ak ýanlygym,
Aýlanaýyn bujagyňdan!
Gök käsäniň döwgün tapdym,
Atam, seniň ojagyňdan!
Gara tüňçä gök çaý atdym,
Senem ony gaýtar, dostum.
Höwürtgede daň atyrman,
Kim yzyna gaýdar, dostum?
Agşamlary şypalydyr,
Gijeleri ondan beter.
Hol ilerki beýge çyksaň,
Ýyldyzyňa eliň ýeter.
Depelerde şekliň gördüm,
Boz inerem, maýam meniň.
Säherinden süýt emdiren
Obam meniň! Obam meniň!
Bize bakýana berlen sowgat däl
Bize bakýana berlen sowgat däl,
Güneşli gündizler, aýly gijeler.
Gädip, iýip oturmaly nygmat däl,
Güneşli gündizler, aýly gijeler.
Bir görsek göwnüňi göterýär göge,
Birden bar keýpimi çykarýar ýoga.Aşyk däl yşkynda oýnap ýörmäge,
Güneşli gündizler, aýly gijeler.
Owadan meňzine nikabyn örtüp,
Ömrüň tanapyny kem-kemden kertip,
Akar suw mysaly barýarlar ýortup,
Güneşli gündizler, aýly gijeler.
Adam arzuw bilen bakýar sähere,
Mähriňden boý berip nowça nahala,
Kä gyş öwrülýär, käte bahara,
Güneşli gündizler, aýly gijeler.
Ýelpesin ýüzümi daňyň şemaly —
Şoldur meniň üçin dünýäniň maly.
Hözirden ýüklengi, ünjüden doly,
Güneşli gündizler, aýly gijeler.
Sabaýança ähli maksat-myradym,
Gitsemdim siz bilen ädime-ädim.
Ah, sahawatkerdäm hem-de jelladym —
Güneşli gündizler, aýly gijeler.
Ýaýnamaly döwrüň ýaýnap bilmediň
Ýaýnamaly döwrüň ýaýnap bilmediň,
Ykbalyň bermedi oňa ygtyýar.
Gyssan, Berdinazar, gyssan birneme —
Entek geçilmeli menzilleriň bar.
Göz açalyň bäri hysyrdap ýörşüň,
Ömrüňde birje gün gezmändiň bikär.
Şonda-da birneme gyssan, eý gardaş —
Sähraňa etmeli seýilleriň bar.
Owadan dünýäni aşygy bolduň,
Ýaşyl ýaýlara bolduň hyrydar.
Başyň dikliginde, gyssan ezizim —
Mähriňden ganmadyk meňizleriň bar.Ýaşan ýaşyň saňa arzan düşmedi,
Dünýäň eşretinden bolmadyň humar.
Dokuzyň dolmagy beýlede dursun —
Ondan bärräkde-de gowuzlaryň bar.
Bäş adamlyk dagy zähmet çekensiň,
On adamlyk dagy çekensiň azar.
Hernä ykbal saňa ýylgyrsyn, hanym —
Entek ysgamadyk bägülleriň bar.
Dilän zadyň kabul bolýar diýseler,
Sorasalar: Hany, näme kemiň bar?
Berdinazar, iki müçe ýaş dile —
Heniz has balaja ogullaryň bar.
Ynsabyň başga hökümdaryň ýok,
Edenmegin şondan başga hökümdar.
Berdinazar, maksadyň ýetesiň —
Ak maksadyň, ajap meýilleriň bar.
Bu peşgeş berilen çäklije ömri
Bu peşgeş berilen çäklije ömri,
Guwanyp geçiriň, söýüp geçiriň.
Kitüwden-kineden belentde boluň,
Paýhas-pähime uýup geçiriň.
Özüňi tanamak bolsa näçe kyn,
Il-gün tanar — oňa ýakyn dur, ýakyn.
Ýaşamaň jahanda ogrygyn-bukyn,
Dünýäň gözelligin duýup geçiriň.
Säherde yhlas bilen saýranda guşlar,
Hiç kim diňlemese aglaýarmyşlar.
Undulmasyn dost-ýar, dogan-gardaşlar,
Sarpa saklaň, hormat goýup geçiriň.
Ýagşy bar, ýaman bar — etmäli inkär,Bigünä geldiňmi — gitme günäkär.
Ömrüm, tiz geçseňem, geçmediň bikär —
Är kimin ýaşadym diýip geçiriň.
Ýüz tutýaryn, takdyr, saňa
Ýüz tutýaryn, takdyr, saňa:
Derde duşsam, eme ýetir.
Agzym kepäp tebsiresem,
Dodagymy neme ýetir.
Altmyş ýaşyň eteginde,
Bu darajyk otagymda.
Gije uka batanymda,
Aman-esen daňa ýetir.
Şükürim bar, ýokdur nalam,
Perzent berdiň göwnüm halan.
Nazar ogluň, Sanjar balaň
Ýaşlarny bir çene ýetir.
Dünýäniň şu syryn açdym —
Düýn-ä geldiň, bu gün geçdiň.
Men ýalandan aşa düşdüm,
Indiberin Çyna ýetir!
Hüwdi bilen ant
Arzan zadyň arzasy ýok diýýärler.
Gözel zat döränok elujy bilen.
Eneleň hüwdüsi, atalaň anty
Çykypdyr ýüregiň hyrujy bilen.
Perzendiň üstüne gerip döşüni,
Sypap onuň gulpagyny, gaşyny.
Gözünden akdyryp guwanç ýaşyny,
Eneler düwdini döredipdirler.
Duşman äkidende doganyn güýlüp,Ýaraty arslan dek düýrülip, düwüp.
Mele desterhany maňlaýa sylyp,
Atalarmyz anty döredipdirler.
Enäň hüwdüsinden döräpdir aýdym,
Atanyň antyndan dörän namys-ar.
Goşa gudrat gaýnap dursun gursakda
Adamlygmyz şolar bilen tanalýar!
Üstümde durnagöz asmanym barka
Üstümde durnagöz asmanym barka,
Saçagymda barka mele çöregim,
Törümde perzendim — islänim barka,
Darykma-da, giň bol ahyr, ýüregim!
Bu ajaýyp daňlar, nurana daňlar
Ak süýdün sepeläp durka jahana,
Guşlar gözýetimde gaýyşyp ýörkä,
Bitakatlyk üçin barmy bahana?!
Bozagandyr ýowşanlaryň ysyndan
Kükäp, serhoş edip durka Garagum,
Söwer myhman gelip durka gapyňdan,
Urunma hakyň barmy, ýüregim!
Pöwrizeden Aşgabada geçeňde,
Alçak gyzlar almalygyň içinde,
Alýaňak almany edýärkä hödür,
Ýürek, biynjalyk bolmagyň nedir?!
Aýdyma aşykka uludan-kiçi,
Goýulýarka goşga hormatdyr gadyr,
Iýseň iýip, içseň içip bilýäkäň,
Ýürek, bu düşnüksiz gürsüldiň nedir?!
Şeýle bir adamlar gördüm ömrümde:
Ursaň — ýylgyrýarlar,
Sökseň — gülýärler.Toýam, bir ýasam bir — şoň üçin olar
Ne ezýet çekýärler,
Ne-de ölýärler.
Mahal-mahal gözüň gidýär olara,
Ýürekleri sowuk, ganlary sowuk.
Bir hepde undasyň gelýär bar zady,
Ähli pikirleri kelläňden kowup.
Erkek adam
Alçak bahar Garaguma
Ýazylanda haly bolup.
Aladaňdan gözüm açdym,
Erkek adam ýaly bolup.
Dogduň-dogduň. Ile äşgär.
Biri synlar, biri buşlar.
Ýaşamakda welin iş bar,
Erkek adam ýaly bolup.
Kim özüni diýse dana,
Gaçdym ondan başga ýana.
Tagzym etdim duza-nana,
Erkek adam ýaly bolup.
Yssyladym, gaýlap çykdym,
Ýaşlykdyr-da — aýnap çykdym.
Orta welin gaýnap çykdym
Erkek adam ýaly bolup.
Baýdak däl her galgan mata.
Ýüzüm tutdum herne ýagta.
Boýun aldym etsem hata,
Erkek adam ýaly bolup.
Gyzlar bilen göz çeneşdim,
Gujak gerdim. Gujak açdym.
Birisine ýesir düşdüm,Erkek adam ýaly bolup.
Her telpeklä diýmersiň är.
Munuňam öz kanuny bar.
Kim gepleýär, kim ýaşaýar —
Erkek adam ýaly bolup.
Beýik şahyrlar
Şahyra-da berlen ýekeje ýürek.
Gudrat ol ýüregiň ýanýanlygynda.
Ýakýanlygynda.
Gursagyna sorup halkyň namysyn
Onuň bu apaty çekýänliginde.
Magtymgulyň sözi bilen aýdaňda,
Ony başarmaga kişi gerekdir.
Beýle garamaty boýnuna alýan
Beýikler kän däldir, olar seýrekdir.
Ýyldyzlar emirden eýmenmeýärler,
Emirler ýyldyzdan edýändir heder.
Beýikler il-güne mydama gerek,
Ýöne gara günde gerek has beter.
Ýerde dogup, ýalkym bolup göterlen
Pyragylar, kemineler, seýdiler.
Şykyrdaşýan gylyçlaryň astynda
Kükrek getirip dogry sözi diýdiler.
Beýle adamlaryň güýçli ýaragy
Ot dek çyn söz bilen süýt dek niýetdir.
Beýikler bolmasa dünýä garrardy,
Beýikler beýik bir zeruryýetdir.
Buharada emir, Hywada han ýok.
Emma Pyragy bar! Emma Seýdi bar!
Olar halky gursagynda göterdi,
Indi bolsa halk olary göterýär!Olar agyr günde ynanjyň boldy.
Boldy arka dirän yranmaz gaýaň.
...Çyn şahyrlar özün aýap bilmeýär,
Rysgalyň haky üçin olary aýaň!
Halyçy
Seniň bahar ýüregiňde ýüwrdülip,
Gözüň guwanjyndan çitilen haly,
Göterip ýör seni, namysyň bolup,
Türkmen aýaly!
Daňyň şapagyndan darka bölünip,
Törüňe çaýylan öwüşgin ýaly.
Göterip ýör seni, şöhratyň bolup,
Türkmen aýaly!
Ak erişler — seniň ak arzuwyňdyr,
Göwnüň gözellegi — gyrmyzy göli.
Göterip ýör seni, seň yşkyň bolup,
Türkmen aýaly!
Ykbalyňy ýazyp çitimler bilen,
Sonar sähralardan alyp nagşyňy,
Kerwenleriň yzyn göle geçirdiň,
Möhür edip basdyň Günüň dogşuny.
Kakýan daragyňda çykýar dabyrdap,
Bedewleriň toýnagynyň owazy.
Halynyň üstüne eglen badyňa
Kükräp gelýär giň sähranyň howasy.
Alkyşlap gadymy Günüň şöhlesin,
Taryplap dünýäde halaň çöregi.
Halyň bilen aýlanyp ýör älemi!
Türkmenleriň şahyrana ýüregi!
Gergez obasyGün Soňudagynyň gerşini sypap,
Aňyrlygyna bakan sallandy gitdi.
Garaňky gatlyşyp barýan çagynda,
Ak maşyn gadymy Gerkeze ýetdi.
Jülgäniň düýbünde otyr bu oba.
Ýyldyz boýly daglar — daşynda haýat,
Men Gerkezi görmän şu ýaşa çenli,
Öz-özüme edipdirin hyýanat.
Ýürege meňzeýär Gergez obasy.
Daşyndaky daglar — girelge ganat.
Pyragy dyrmaşyp çykmandyr daga,
Ol uçupdyr, muny duýdum şu halat.
Bu oba başga-da bir zat meňzeş:
Gerkez ýada salýar Kosmodromy.
Daglar emaý bilen yzy serpilip,
Ortasyndan göterlendir Pyragy!
Jülgäniň düýbünde çyralar ýanýar,
Giň köçäniň ugry ýyldyr-da-ýyldyr.
Bu mahal daglaryň dik depesinde
Lowurdap göründe ilkinji ýyldyz.
Gerkez asmanynda gözüme ildi
Ala-böle ýyldyz. Bu niçik ahwal?
Bu jülgeden uçup giden Şahyryň
Ýyldyza öwrülen bolmagy ahwal.
Ynanmak aňsat däl. Ynanmazlyk kyn.
Hemme zat mümkin!
Onuň ömri baýaky bir ömürden
Rowaýat has ýakyn!
Bir tarapdan howalanýar Soňudag,
Başga bir tarapda Sünt bilen Hasar.
Parahat dem alýar Gergez obasy,Ne-hä bir ah-wah bar, ne-de ýurtbasar.
Şahyr bolsa aýlanyp ýör älemi,
Göreşip ýör şindem beýik akyldar.
Dünýäde şer barka uklamaga däl
Onuň diňe söweşmäge haky bar!
Aýal
Owadan dünýäniň syry azaldy.
Düýnki syrlar bu gün eýýäm aýandyr.
Açyşly eýýamda açylman galan
Syr bar bolsa meger, ol hem
Aýaldyr.
Galjak gümany ýok garaňky zadyň
Zamanyň baky gündizliginde.
Alys Aýy gözýetime göterdik,
Aýal bolsa galdy gizlinliginde.
Ýyldyzlar syryny saklap bilmedi,
Pähimiň-paýhasyň kesgirliginde.
Ýöne ýyldyz gözli zenan öňünde,
Galdy akyl öňki asgynlygynda.
Bu gülýän gözleriň näme diýýänin
Bir özünden başga aňlap biljek ýok.
Aýal deý apalap söýüp biljek ýok.
Aýal dek owadan aldap biljek ýok.
Bu jadyly gülkiň nämedigine
Düşünmeklik bize baky gadagan.
Bir seretseň, üstümizden gülüp ýör,
Hem-de bize özün edýär sadaga.
Ýyladyp bilýärkä, bezäp bilýärkä,
Mydam müňkür erkekleriň dünýäsin,
Men jomartlyk bilen geçýärin onuň
Bir günäden başga barja günäsin!Ol günä-de bardy-geldi ýok bolsa,
Ne hezillik, onda özüm günäli.
Eý tebigat, beýle jadyly zatdan
Sen nädip döredip bildiň Aýaly!
Dünýäň syryn ýorgan kimin sypyrýas,
Düýnki geňlik bu gün eýýäm aýandyr.
Bu açyşly zamanada açylman
Galan syr bar bolsa, ol hem megerem,
Aýaldyr.
Sähra bahar gelende
Görüpmidiň, çöle bahar gelşini,
Görüpmidiň, şonda sähraň bolşuny?
Görüpmidiň, gök ummanyň içinde
Çöl gözeli — jerenleriň böküşün?
Gumlularyň öýlänçisi gelende
Depä çykyp gyzlaň läle kakyşyn?
Görüpmidiň, gök gürlände zeminden
Gök ýylaklaň parsa-parsa çykyşyn?
Gumlulary gutlap gelen ýaz bilen
Yzyn üzmän ýyldyrymyň çakyşyn?
Görüpmidiň, depelerden, düzlerden
Mele siliň alalara akyşyn?
Görüpmidiň, şonda teşne çarwalaň
Çykyp daşa, bu görnüşe bakyşyn?
Ysgapmydyň, gandymlaryň gülüni,
Diňläpmidiň, sähraň jadyly sazyn?
Eşdipmidiň, gözýetimden aňyrdan
Gollar aşyp gelýän tüýdük owazyn?
Synlapmydyň, ýaşyl ýaýla ýazylan
Ýüpek ýüňli goýunlaryň sagrysyn?Çarwa gyzy säher suwa çykanda,
Keteniň üstünden geýen begresin.
Ah, sen çöl bahary, çölüň bahary,
Neneň şahyrana, neneň eziz!
Kim-de kim jemalyň görmedik bolsa,
Dünýäň gözelligini görmändir heniz.
Aşyklara
Ýok, meňzäň diýemok Zöhre-Tahyra,
Olaň güni başyňyza düşmesin!
Ýöne welin, eý, erkana aşyklar,
Siz arassa saklaň söýgiň çeşmesin.
Men akyl bermekçi bolamok size,
Men akyl bererden entek juda ýaş.
Ýöne ýatlaýaryn: Mukaddes zatdyr,
Säher çygy bilen zakgun dek gözýaş.
Şasenem-Garyba meňzäň diýemok,
Olaryň takdyry düşmesin başa!
Ýöne azat söýgüde-de synag bar —
Äsgermezlik eden çeker endişe.
Hemme zat üýtgeýär dünýäň ýüzünde,
Aşyklaň kanuny üýtgänok diňe:
...Wepadar bol — maňa ýar boljak bolsaň,
Ine, merdanalyk diýerler muňa!
Ot ýaly oglanlar öňüňden çykar,
Gözleri ataşdyr, sözleri şeker.
Üç gezek bükülip dyzyna çöker —
Buýsanç bilen üstlerinden gülüp geç!
Ýalan aşyk bardyr entek dünýäde,
Ýalan sözem bardyr entek dünýäde.
Baýramda, ballarda ýary sal ýada,
Başgalaň ýanyndan başga bolup geç!Ýüzüň açyk bolsun, tutuk bolmasyn,
Gaşlar gülsün dursun, çytyk bolmasyn.
Duşuňdan garaman ötüp bolmasyn —
Ýere bakma, ile nazar salyp geç!..
Goý, mukaddes kasam bolup ýaňlansyn,
Ýaryň ýaňagyndan alnan ogşuklar.
Bir-birine berçinlensin kalbyňyz,
Bagtly boluň, bagtly boluň Aşyklar!
Läläm
Gijem bolsa uçup geldim,
Seni küýsäp öýme, Läläm.
Çekdi bahar Garaguma
Ajaýyp bir gaýma Läläm.
Senem bahar bilen deň-duş,
Gollara gir, depeden aş.
Tebigatyň özem serhoş,
Maňa serhoş diýme, Läläm.
Çomuç bardyr goşar ýaly,
Köl bar suwa düşer ýaly.
Ylla, älemgoşar ýaly
Başyňdaky öýme Läläm.
Egniňdäki mawy atlaz,
Asman kimin — epin tutmaz.
Gün ynjytmaz, ýel ynjytmaz,
Ýaşylbaş dek ýaýna, Läläm.
Oýumyzyň ady Zäkli,
Gül ýygaly akly-gökli.
Arman, ýöne ömür çäkli,
Ýokdur senden doýma, Läläm.Ýuka ýürek goşgy
Guzy barda goşgy
Bahar aýy begres geýen sährada,
Dünýä inip, gözün açdy bir guzy.
Gök ýylakly, goňras gumuň üstünde,
Çal gandymyň gülleri bar gyrmyzy.
Guzynyň gerşine merjen mysaly
Sepelendi günüň melewşe nury.
Guzy yraň atyp galdy aýaga,
Siňdi endamyna öwüşgin bary.
Dikgeripjik dört aýagnyň üstünde,
Bugaryp dur, gerşi Güne ýylap dur.
Bagry bilen balasyny penalap,
Ene goýun endamyny ýalap dur.
Baharyň ysyndan başy aýlanyp,
Müň bir öwüşgine gamaşýar gözi.
Enesine oýkanjyrap näz edýär.
Zer buýra dolanan eýjejik guzy.
Täsin guzy enesiniň ýanynda
Ikije gün bökjekledi, emişdi...
...Elden-ele geçdi sugry bagana,
Bilmedim, ol altynmydy, kümüşdi?
Ene goýun eňräp galdy yzynda,
Çar tarapa urnup-urnup çyrlady.
Sagrysyn sypalan goja çopanyň
Sessiz aglanyny hiç kim görmedi.
Aýdym
Men Dünýäni unutdym,
Saňa gözüm düşende.
Ýok, ýok — Dünýäni tutdum,
Saňa gözüm düşende.Sen bir çaga — neresse,
Kuwwat berdiň müň esse.
Gül ýagdy desse-desse,
Saňa gözüm düşende.
Ýedi ýyllap garaşdym,
Ýedi ýyllap göreşdim.
Gördüm-de göge uçdum,
Saňa gözüm düşende.
Hümmet artdy dulumda,
Gurbat artdy dyzymda.
Çaga boldum özüm-de,
Saňa gözüm düşende.
Näme diýsem azdyr-az,
Öýe geldi aýdym-saz.
Tagamlandy nandyr-duz,
Saňa gözüm düşende
Söýgi mukamy
Ýaşlygymda men bir gyza sataşdym,
Gözleriniň ody ýürekde galdy.
Gyz däldi-de, ýanyp duran ataşdy,
Garaýşy bu goşa garakda galdy.
Müň gyzyň içinden gözüňe iler,
Onki süňňüm bilen söýüpdim näler.
Ýazan hatlaryma şaýatdyr Şalar.
Içen antym duzda-çörekde galdy.
Bir tomus gijesi duşuşdyk pynhan,
Näme diýjek bolsaň diýiber ynha.
Ah! Aslynda ýygra bolmasyn ynsan,
Pyşyrdym goşa ak derekde galdy.
Garaluw gözleri ýyldyz ýalydy.Alkymnyň aşygy gunduz ýalydy.
Dykyz bilekleri buýnyz ýalydy.
Jadyly gülküsi gulakda galdy.
Gözelleriň gözlerinde hümmet bar,
Gül gyzlaryň gujagynda jennet bar.
Şahyr bolan bolsam — şoňa minnetdar,
O ýyllar nähili uzakda galdy...
Baharyň bir gijesi
Agşamara bulut gelip asmana,
Tas agşam seýlimiz çykypdy puja.
Diýdim, Lapyň keç bolmasyn,
sabyr et,
Ak ýyldyzlar parlap çykar bu gije.
Pisint etmän,
Gerip agras gabagy,
Duýman ýolduň üljeden bir çybygy,
Bulda gargap,
diýdim:
Indi Bibi gyz
Igenjiräp, içim ýakar bu gije.
Birden şemal ösdi, bulut düýrüldi,
Suwmonjugy gabagynda ýaryldy.
Diýdim:
Bahara bak, söwer ýar, indi,
Näzirgän taryňa kakar, bu gije.
Uzaga çekmedi baharyň näzi.
Ýek-tük damja düşdi,
Bolmady yzy,
Diýdim:
Aýyň müňläp-müňläp kenizi —
Ýyldyzlar
Bir saňa bakar, bu gije.Boýdaş üljäň gök pyntygyn elläňde,
Agaryp göründi bir zat beýläňde,
—Bag gülleýär! —
diýdiň nazar aýlaňda,
Gör, nähili gudrat eken, bu gije.
Şeýdip, ülje göz öňünde gülledi,
Ak barmagyň ak güli elledi,
Gyýa bakyp,
gaş çytjakdyň —
bolmady,
Kim aşygyň raýyn ýykar, bu gije?!
Birden ak nikabyn syryp uzakda,
Ýüzüň ýuwdy gök syrçaly bulakda.
Egilende,
ses ýaňlandy gulakda:
Durşuna bal bilen şeker bu gije.
Ýaşlyk humary
Ýaşlyk mydam biziňkidir öýderdik,
Ýaşlygyň humary başymyzdaka.
Diňe gyzlar hakda gürrüň ederdik,
Ýaşlygyň humary başymyzdaka.
Duýgulardan öňe salmasaň akly,
Näme isleseň — şoňa-da hakly,
Gör, nähili ýüreklidik, ýürekli,
Ýaşlygyň humary başymyzdaka.
Durmuşyň ekdisi, öýüň tarhany,
Senmi duýjak gyşyň, tomsuň parhyny.
Ýeri, soran kimdir wagtyň nyrhyny,
Ýaşlygyň humary başymyzdaka.
Nähili bezärdi gözellermizi,
Al şapagyň nury siňen gyrmyzy.
Bilmändiris beýle bagtlydygmyzy,Ýaşlygyň humary başymyzdaka.
Garypdyk özümiz, gurpludy göwün,
Çyn zatlar bilen-de ederdik oýun.
Eý ykbal!
Saňa-da bolmandyk boýun,
Ýaşlygyň humary başymyzdaka.
Guşlar bende, basjak ýeriňe
Guşlar pel-pellesin Günüň astynda,
Dagyň depesinde bulut oýnasyn.
Meýdanlar bugarsyn alabaharda,
Gelen ýaza bakyp gözüň doýmasyn.
Giň sährada gök ýylagyň içinde,
Ak guzular güneşlesin, mälesin.
Çemen bogup Aşgabadyň baýrynda
Aşyk oglan arzylasyn lälesin.
Obamyzyň çetindäki üljelik
Aladaňdan ak güllere bürensin.
Awçylardan gözi gorkan ak guwlar,
Garaw görmän mawy kölde daransyn.
Alys serhetleriň asudalygyn
Howatyrly kölegeler bozmasyn.
Göze görnen, gögerçin dek gözeller
Bimahal çak onda-munda mezmesin.
Alys ýola düşen herki ýolagça
Wepaly ýanýoldaş duşsun ylaýym.
Ýene-de bir arzuw etmeli bolsa —
Adamlara adamkärlik diläýin.
Seredewer bende, basjak ýeriňe
Seredewer bende, basjak ýeriňe,
Taňry görmek üçin gözi ýaratdy.Ynsanyň gelşigi,
Durmuşyň düzi —
Şirin dili, güler ýüzi ýaratdy.
Bir adam bar — ýüz-gözüniň gary bar,
Bir adam bar — tuwagy bar, nury bar.
Bäş barmagy deň etmedik Biribar
Belent dagy, ymgyr düzi ýaratdy.
Bar zat maňa ýatladyp dur Allany:
Tomusda yssyny,
Gyşda çilläni,
Pikir öwrüp bilýän bolsaň — kelläni,
Gepläp bilýän bolsaň — sözi ýaratdy.
Kimleri ýaratdy saýramak üçin,
Kimleri ýaratdy gargamak üçin,
Ynsany haýwandan saýgarmak üçin,
Ynsaby ýaratdy, lebzi ýaratdy.
Çemen bar göwnüňi çaglamak üçin,
Ýaman bar ýagşyny aňlamak üçin,
Eý adam, agyňy aglamak üçin
Kadyr Alla ine bizi ýaratdy.
Kine
Bu ömürde kän gezekler
Elden gitdi paýym meniň.
Duýgulary seňsiretdi,
Agyr-pikir oýum meniň.
Ýigit ýaşly atam bardy,
Terk etmeli boldy ýurdy.
Özgäňkiden giç dogýardy —
Günüm bilen Aýym meniň.
Iki ölüp bir direldim.
Çaga beýnä agram saldym.Şeýle zabun kemsidildim
Ýokka hergiz aýbym meniň.
Hernä durman geçýär bar zat.
Çagalar sag, öýüm abat.
Eziz Allam, özüň şaýat —
Arassadyr düýbüm.
Agyr maňa günä etmek.
Kine ýatyr gatlak-gatlak.
Emma ine — şükür etmek
Öňden gelýän däbim meniň.
Adamyň bir mätäç zady — hoş sözdür
Adamyň bir mätäç zady — hoş sözdür,
Hoş söz aýdyň — depesine täç bolar.
Dirilikde aýdyň, dirikä sylaň,
Kim bilip dur — bir ýyldan soň giç bolar.
Gowa gowy diýeň entek dirikä,
Gerek ýerde ýyly söz — bir güýç bolar.
Hökman ölerine garaşyp durmaň,
Kim bilip dur — bir ýyldan soň giç bolar.
Ýagşy sözler gaýnap ýürekden çyksyn,
Şol närseden bärde çyksa hiç bolar.
Goldaweriň bir-biregi söz bilen,
Kim bilip dur — bir hepdeden giç bolar.
Kalby çoýuň, alkyş alyň adamlar,
Alkyşlynyň işi rowaç bolar.
Erte tapylanok bu gün göreniň,
Şu gün çoýuň — erte belki, giç bolar.
Sahawatsyz ömür — gury bir töňňe,
Sahawatsyz ömrüň soňy puç bolar.
Sylaň bir-biregi — wagtyňyz barka,
Mümkin... ýene bir sagatdan giç bolar.Isleg
Säher synlap bu owadan jahany,
Daglaryň başyna duman isledim.
Ýanyp ýatan Garaguma göz aýlap,
Tolkun atýan däli umman isledim.
Ajap edim-gylym gördüm illerde,
Är ýoldaş gözledim agyr ýollarda.
Tamdyr ýaly howur berýän gollarda,
Dem alara sergin şemal isledim.
Yhlasymy ata ýurda bagyş etdim,
Başardykça ýürekleri ýumşatdym.
Ululara edep bilen baş atdym,
Kiçilerden helik-salam isledim.
Gara garnym diýip, hars urup ýörmän,
Ýaşadym namarda boýnumy burman.
Bagt diýilýän zady baýlykda görmän,
Şol baýlyga derek kemal isledim.
Köňül karar tapman säherde, şamda,
Gursaklar daralyp ynam gowşanda,
Allaň adyn agzap bilmän ýaşamda,
Säherler ýaňlanýan azan isledim.
Ýürekde duýgy bar, kellämde pikir,
Bu dünýäni gördüm — şoňa-da şükür.
Gedemlik etmedim, bolmadym müňkür,
Herne toba etdim, aman isledim.
Köçeden barýana kesek atmadym,
Bisebäp birje gün bikär ýatmadym.
Göriplik etmedim, adam satmadym,
Serhoşa ser, dertlä derman isledim.
Köpbilmiş bolmadym, köp biljek boldum,Gyşyk gürrüňlerden saklanjak boldum.
Üç emjek bolmadym, bir emjek boldum,
Azgyna Alladan zowal isledim.
Hakdan özge hossarym ýok beýlämde,
Ýalňyşdym kämahal dost-ýar saýlamda.
Doglup, ýaşap iň bir zabun eýýamda,
Eşretli, sapaly zaman isledim.
Myjabata, mahabata döz gelip,
Misginsokar bilen ýüzbe-ýüz bolup.
Aňyrsy ýok bedasyldan bez bolup,
Bäş günlük parahat döwran isledim.
Heňňam diýilýän zat bolsa-da agyr,
Özüň, adalatly bolawer, döwür,
Ýagşy dileg edip süýji bir ömür,
Ýamana gazaply Perman isledim.
Şahyr diýen ady dakyp kesbime,
On paý ýüki ýüklediler üstüme.
Ataň pahyr — Aňkar baýyň nesline
Arka-arka gitjek dowam isledim.
Herki zadyň wagty bardyr agalar,
Gije kimin gara saçlar agarar...
Biribardan bu dünýäde at-abraý,
O dünýäde nury Iman isledim.
Biziňkiler
Göwni galkyp, ata çykar,
Gamçy bardyr guşagynda.
Bedew münüp bilmeýäni
Ýokdur oglan-uşagynda.
Dost bolsun-u ýa-da duşman,
Söwüşlener öýde düşlän.
Baggoýuny bäşlän-üçlänBardyr mydam işiginde.
Bolmasa-da beýle gedem,
Gyzyberer birden-birden.
Toý-meýlisde geçer serden
Dutar gyjak goşulanda.
Gazma dutar dillenibir,
Aýdym batly ýaňlanybir.
Lallary-da hiňlenebir,
Kalby dyňzap joşanynda.
Dogan-garyndaşdyr bary —
Obalaryň gylla ýary.
Ýat ederler Biribary.
Erkegi göýä han hemmä,
Nahar äber, çaýyň demle.
Aýalyna urup hemle,
Ardynjyrar düşeginde.
Hem tekepbir hem-de sada,
Wagt hasaplap düşmez oda.
Menzil söker paý-pyýada
Giň sähranyň gujagynda.
Sowat bolsa bolsun çäkli,
Diplomy bar akly-gökli.
Boýny mydam boýunbagly
Sagady bar goşarynda.
Gödegräkdir, ýöne göni,
Oýnamakçy bolar seni.
Toba geler, ömrüň Güni
Ynha, ýaşar-ýaşarynda.
Günä diýip gorkmaz Hakdan,
Habardardyr ak arakdan.
Müýnürgemez töwerekden,Hezil edip gaşananda.
Tekjelerde zerli kitap,
Bary garrar bagry tütäp.
Göwni däl-de, garnyn otap,
Gägirer, el ýuwşanynda.
Bir başyna müň zat derkar,
Hysyrdanar, ýatmaz bikär.
Hyrçyn dişläp, başyn ýaýkar,
Kem-kem dünýä düşünende.
Bahar nagyşlary
Täze güni buşlap, bagyň içinde
Sary bilbil saýrar — hoş owaz çykar.
Gündogarda, gözýetimden alysda,
Nurun çaýyp, tes-tegelek köz çykar.
Asman porhan bolup mukamyn çalar,
Sähralar gök öwsüp heýjana geler.
Ak sakgally goja, düňýä ýigdeler,
Ýüreklerden diňe aýdym-saz çykar.
Çaýlar çasly akar, bolmaz ýadawy,
Ak güle öwrüler üljäň pudagy.
Barmaklary bilen ýapyp dodagy
Ýaşyl derwezeden gözel gyz çykar.
Bu neneňsi kamat, bu niçik didar,
Baksa, akyldan dynar akyldar.
Gara gözler jady bolup balkyldar,
Şol gözlerden müň kereşme-näz çykar.
Ýyldyrym atylar hatarma-hatar,
Ýalkymy Magrupdan Maşryga ýeter.
Asman Ýeri gutlap indi top atar,
Biziň ilde ine, şeýdip ýaz çykar.Watan yşky
Eý, ezizim, Ene ýurdum,
Guşlar gaýsyn asmanyňda.
Aňyrsynda Sen ýatansyň
Guwanjymyň, gussamyň-da.
Günler gelsin, günler geçsin,
Ak bulutlar gonsun, göçsün.
Miweleriň bulduraşsyn
Göz güjeňläp bossanyňda.
Daýhanlaryň çeksin azap,
Gaýdyp gelsin gadym ynsap.
Meýdanlarda joýa ýasap
Ýagmyr ýagsyn isläniňde.
Ak alaňlar, gök dereler
Gözden gitmez eger-eger.
Bolsun edip, ak pata ber,
Göwne hyýal beslänimde.
Gün depäňden eglip dursun,
Nur bereket guýlup dursun.
Ene mähriň duýlup dursun
Ýazan, ýazjak dessanymda.
Barlygynda belent sussum,
Waspyň edýän bassyr-bassyr.
Saňa söýgim mukaddesdir,
Arzuwymda, yhlasym.
Ak çabgalar ýüzüň ýuwar,
Daglar gökden ak süýt emer.
Ruhy golda, güýç-kuwwat ber,
Takdyr bizi gyssanynda.
Ak Gün depämizden sallanyp dursunOwnujak zatlar agzap durmalyň,
Aýlar geçip, ýyllar aýlanyp dursun.
Toýlar toýa, ýaslar ýasa meňzesin,
Ak gün depämizden sallanyp dursun.
Her paslyň ýagdaýy — rejesi bar.
Her zadyň özüniň derejesi bar.
Adamyň agy bar, garasy bar,
Ýagşylar ýamandan saýlanyp dursun.
Men kemimi öz içimde saklan däl.
Görüp durus, her diplomly lukman däl.
Bileňokmy — bilýän diýmek hökman däl.
Bilmeýän bilýänden öwrenip dursun.
Ýap boýunda tallar yransyn herýan,
Sülmüresin deňiz, çyrpynsyn derýa.
Sepilen tohumlar bolmasyn yrýa,
Ýaýlalar ýagmyrdan suwlanyp dursun.
Öý-öýdür, üzügi, durlugy bilen,
Adamy tanarlar ýerligi bilen,
Säheriň çygy dek terligi bilen,
Gyz çyksyn,
Ýigitler öýlenip dursun.
Ogullarmyz ata ýumşun bitirsin,
Her kes diňe öz ornunda otursyn.
Gelen özi bilen döwlet getirsin,
Gidenler yzyna köwlenip dursun.
Ýigit ýalňyz dogulmasyn dörände,
Hossar bolsun, dost-ýar bolsun degräňde.
Bili guşap bir tarapa ugranda,
Işimiz mydama şowlanyp dursun.
Biderek gitmesin berlen öwütler,
Goý, ýetişsin garga däl-de, bürgütler.
Häh! diýende Mäh diýäýjek ýigitler,Çapyljak at ýaly şaýlanyp dursun.
Bolsa-da adamlar beýikli-pesli,
Maýda-ha bolmandyr türkmeniň asly.
Oguz hanyň yzy, Göroglyň nesli,
Ownama haw, murtuň towlanyp dursun.
Türkmen
Şeýle diýen eken bir syýahatçy:
Türkmenleriň eý gördügi myhmandyr.
... Dört dogan bar bolsa, eger, bir öýde,
Garamaýak bolmaz — dördüsem handyr!
Men bu baha bilen ylalaşýaryn.
Han däl türkmeniňem han göwni bardyr.
Kel tokludan başga zady bolmadyk
Kişem özün her kesçeräk görýändir.
Myhman barsa şol kişiniň öýüne
Ýalňyz tokly söwüş üçin soýulýar.
Bilemok, şundan soň öýe eýesine
Han diýilmän, başga näme diýilýär?
Bir türkmeniň tarypyny edýärler,
Işleýän ekeni assansiýada.
Bir menzillik ýola, günüň gününe
Obasyndan gatnar eken pyýada.
Ertirki gelşine ikindä çenli
Bil ýazman işläpdir şol daýaw ýükçi.
Iş günün tamamlan mahaly bolsa
Bilýänsiňiz, hakyn alýar günlükçi.
Bu kişiniň kimligini tanarsyň.
Gulak goýsaň hekaýatyň yzyna.
Ýaňky ýükçi obasyna gaýdanda
Iki paýtun tutýan eken özüne.Birinde telpegi, birinde özi,
Goşa paýtun düşýär, ine, daş köçä.
Şeýdip barýan geň adamy synlamak
Lezzet berer eken uludan-kiçä.
El bulaýar haýran galan synçylar,
Atlaram saz edýär boýny düwmeli.
Ýeri, indi şol türkmene Han diýmän,
Aýdyň eýsem, başga näme diýmeli?!
Bu ýagty jahana gelen bäbekler
Bu ýagty jahana gelen bäbekler,
Aý geçer, ýyl geçer keşbine geler.
Başyn oňa-muňa ursa-da adam,
Ir-u-giç özüniň kesbine geler.
Bardyr ykbalyňam gyşydyr ýazy,
Az bolguçdyr öz gününden razy.
Bagty gözläp, ýörme, o närsäň özi
Bagty çüwen kişiniň üstüne geler.
Gündiz edip işlese-de gijesin,
Rysgala baglydyr içjek-iýjegiň.
Jandarlar içinde kämil diýjegiň —
Adam adamynyň kastyna geler.
Gara garyn doly bolsa ýaman däl,
Baýlyk-başda diýen gepem ýalan däl,
Adam ogly diňe çörek bilen däl,
Ynam-iman bilen rysgyna geler.
Adam namart bolar, naýynsap bolar —
Ahyr öňe düşjek ak ynsap bolar.
Sözüňde durmazlyk juda aýp bolar.
Gezek şol gadymy messebe geler.
Ham-hyýallyk etme çeninden aşa,
Ýöne arzuwly bol, umytly ýaşa.Gün güýçliňki bolup durmaz hemişe
Döwürler dolanyp asgyna geler.
Bäş günlük ömründe oýnatma seriň,
Bir ýerde goýmazlar, çalşylar orun.
Gohly-galmagally, jepaly Ýeriň
Üstünde ýaşanlar astyna geler.
Alaç ýokdur, agyr degse-de näler,
Deňleşer ahyry gedalar, şalar.
Bu ýerde hars uran harsydünýäler
Iň soňy şol ýerde essine geler...
Bir ýylyň içinde diňe bir ýaz däl
Bir ýylyň içinde diňe bir ýaz däl,
Jöwza tomus-da bar, garly gyş-da bar,
Duýmankaň duş gelýän ahwalat az däl,
Näbiljek, ne gowga gara başda bar.
Ýüzüň-gözüň ýylgyryp dur, güläp dur,
Gujaklasyň, ogşaýasyň gelip dur.
Emma meniň ýürejigim bilip dur —
Bela-beter daşda däl-de, içde bar.
Salgyma çaparmyş çöllerde suwsan,
Bizi heläk edýär, gör, näçe nogsan.
Kellesi pikirden püre-pür ynsan,
Akyl sende,
Ganat welin, gyşda bar.
Her kimde bir gylyk, her zatda hasap,
Dünýäde hiç bir zat döränok aňsat.
Halyçyň kalbynda gopýar harasat —
Halysynda haýran edýän keşde bar.
Bir ömür bar, oňa müň bir zat gerek,
Heňňam agyr, ynsan göwni şat gerek.
Ýüregime ýanyp duran ot gerek,Öçügsi şem hatda, kalby boşda bar.
Eý-how, bu ýalançy oýny näteňet
Eý-how, bu ýalançy oýny näteňet,
Geçen ömrüň göýä düýş bolup galdy.
Ataly-eneli bolandygyňa
Ynanmagyň özem iş bolup galdy.
Bu niçik ahwalat, bu niçik oýun —
Düşünýärsiň, ýöne bolaňok boýun.
Ýap-ýaňy ýatakda mäleýän goýun
Gör ahyr gapyda läş bolup galdy.
Akyl ýetir, geçme beýle çig bolup,
Ýaşa, adam bäş gün keýpi çag bolup.
Edil ýaňja Gün dogupdy çog bolup,
Seret oňa, eýýäm çäş bolup galdy.
Şol bir alada bar başynda hemmäň:
Gün-güzeran diýip atýarys hallan.
Sen neneňsi närse,
Sen näme heňňam?
Alty dogan bardy, bäş bolup galdy.
Hany, maýsa bolup çogýan ýylaklar...
Hany, mele suwdan püre-pür kaklar.
Towşanyňka döndi arslan ýürekler,
Ak çägeler gara daş bolup galdy.
Heý, serhetiň-çägiň bolmazmy, sabyr,
Rysgal çäkli boldy, ykballar agyr,
Görülen görgüdir çekilen jebir
Bakyň, bagrymyzda baş bolup galdy.
Ötdi bahar paslym, jahyllyk ötdi,
Ýitdi, gumda goýan yzlarym ýitdi.
Takdyr diýlen närse kejine tutdy,
Perişde peslere duş bolup galdy.Gün aýlara, aý ýyllara ulaşdy,
Guýular gömüldi, obalar göçdi,
Kerwen-kerwen bolup nesiller geçdi,
Düýnki syrlar bu gün paş bolup galdy.
Söýýän men, elbetde, durmuşy söýýän,
Arman, görüp durus, garrady eýýam.
Bizem düýn çagadyk, gojaldyk eýýäm,
Diňe ak säherler ýaş bolup galdy.
Watan söýýäniň ýürekden bolsa
Watany söýýäniň ýürekden bolsa,
Bu çöllere bakyşyňdan aňlaryn.
Baýdak gol bulanda Köşgüň üstünde —
Nazaryňy dikişiňden aňlaryn.
Düşeniňde kän gatnalan ýollara,
Gözüň doýman bakyp sag-u-sollara.
Hydyr gören depelerden gollara
Inişiňden-çykyşyňdan aňlaryn.
Çuňňur oýa batyp birsalym durman,
Sähralardan geçip bilýäne haýran.
Gadym galalara edeňde seýran,
Ýürekleriň böküşinden aňlaryn.
Ýada salyp uzakdaky obany,
Ýellerden ýollanda salamnamany,
Ýiti duýgularyň on iki synany
Bogun-bogun söküşinden aňlaryn.
Gapyňda ter bägül durandyr terläp,
Säheriň çagynda nepesiň durlap,
Ala garly Köpetdagy nazarlap
Göz süzüp, baş atyşyňdan aňlaryn.
Atylýan kesekler saňa kär etmezAtylýan kesekler saňa kär etmez,
Işiň rowaçlanyp ugran mahaly.
Arkaýyn bol, ykbal seni hor etmez,
Allaň özi saňa ýaran mahaly.
Bardygyn bil, göze ilmez güýçleriň,
Tersine bolýandyr tutan işleriň.
Ýumşak nana ötmez azy dişleriň,
Heran-haçan Taňryň gargan mahaly.
Arzuw arzan, bolsadylar ekiler,
Bagtyň welin, mydam senden bukular,
Çekdirseň bir howa näziň çekiler,
Ýigitler görküňe haýran mahaly.
Her kim güzeranyň yzynda ylgar,
Ýeriň gönezligi yzgardyr yzgar.
Ýürekler nurlanar, göwünler ýylar,
Kişi kişiň halyn soran mahaly.
Döwlet-döwran synap görer her kimi,
Düşmek kyndyr, üzme ýerden örküňi.
Saklajak bol, şol ozalky durkuňy,
At-owazyň, ile ýaýran mahaly.
Ýaz wagtynda ýaýna deňi-duş bolup,
Garrylykda guwdurama ýaş bolup.
Ak ýagyşlar deger saňa daş bolup,
Takdyryň gazaply daran mahaly.
Gözleriňden salma — irkilmejek bolup,
Göwnün — tap, dilin tap — gorkuzmajak bol.
Her zatlar et welin — ürküzmejek bol,
Bagt guşy bagyňda saýran mahaly.
Oba-oba, öýler öýe ýanaşyk,
Ýeke çykma, ýaşa, ile garyşyp.
Allaň özi edewersin garaşyk,Rysgallaryň kä yrsaran mahaly.
Bileniňi öwret, bilmeseň sora,
Mydar barmy — şükür et, şol mydara.
Barlylaram öwrülýändir gedaýa,
Adamyň ruhy guran mahaly.
Pendim şeýle, gep-sözüme bakana:
Aýak diräp, gözläp-idäp bahana,
Ugrun tapsaň, gelmejek bol jahana
Adamlaryň halys ownan mahaly.
Hasaplasaň ýaşalypdyr
Hasaplasaň ýaşalypdyr,
Bir azajyk, bir azajyk.
Bagt bilenem duşulypdyr,
Bir azajyk, bir azajyk.
Selpäp, selpäp,
Agzyň kepäp.
Çekilse-de şunça jepa,
Görülipdir keýpi-sapa
Bir azajyk, bir azajyk.
Gaçyp güýç-kuwwat, gurbatym,
Käte-käte büdüredim.
Çaga bolup guduradym
Bir azajyk, bir azajyk.
Çyndan köpräk galp gördüm,
Aglap gördüm, gülüp gördüm
Dirilikde ölüp gördüm,
Bir azajyk, bir azajyk.
Ýaz ýagşy dek kakabaşdym,
Ýer-ýurt gördüm, göwün açdym.
Şerap içdim, serden geçdim
Bir azajyk, bir azajyk.Öz ynsabym boldy arkam,
Daýandym men oňa mäkäm.
Şarpyk datdym bigünäkäm,
Bir azajyk, bir azajyk.
Ýaşasam-da, oňa bakman,
Razy bolaýmagym ahmal...
Ýene Ýaşa diýse ykbal
Bir azajyk, bir azajyk.
Ýylmanak kişä
Maňa-ha mälim däl, seň çykan çeşmäň,
Ikimiz ne-hä dost, ne-de bir duşman.
Ýöne kämahallar ýadyma düşýäň,
Hallaryň niçikdir, ýylmanak kişi?
Düşünip bilemok, galýaryn haýran,
Sen nämäň pidasy, sen kime gurban.
Kä saga, kä sola gyşaryp barýaň,
Ýollaryň niçikdir, ýylmanak kişi?
Köp adam tananok pesdir beýigi,
Seniň ýalylarda bolmaly belgi.
Ogrygyn hatlaryň kime çenelgi —
Nilleriň niçikdir, ýylmanak kişi?
Nesihata-pende gulak salaňok,
Bolup ýörsüň, bizi saza gelenok.
Hossaryň kim, dost-ýaryň kim, bilemok,
Illeriň niçikdir, ýylmanak kişi?
Eşidýärin, onda-munda gepleýäň,
Işi bardyr maşgalany eklemäň.
Rysgalyňy nirelerden çöpleýäň,
Dullaryň niçikdir, ýylmanak kişi?
Meniň çaga ýüregimUly däli ulaldasym gelenok,
Kiçi däli kiçeldesim gelenok.
Garrylykdan gaçyp gitjek ýeriň ýok,
Ýöne göwni gojaldasym gelenok.
Onuňam ýönekeý bir usuly bar,
Ol göwün ýaz ýaly ýumşak bolmaly.
Ýagşy görse, ondan gözün aýyrman,
Ýaman görse, gözün ýumjak bolmaly.
Saklamaly ony juda arassa,
Goramaly ony kirde-kimirden.
Adam bir özüniň bütin ömrüni
Zeýrenip geçirýär gözel ömürden.
Ýok, Alla saklasyn köpbilmişlikden,
Men akyl satmakdan juda daşdyryn.
Meniň kä kişiden bir tapawudym —
Öz ömrümden, öz günümden hoşduryn.
Ykbal meni gör, nähili ýalkapdyr —
Görüplikden, ýamanlykdan halas men.
Bir bendäniň işi rowaçlananda
Begenjimden tüýs bir göwne telwas men.
Goý, ýöntem diýseler diýibersinler,
Ýöntemligi aýyp zatdyr öýdemok.
Maňa käte Sen bir çaga diýýärler,
Bu diýilýän galp zatdyr öýdemok.
Goý, göwnüm mydama çagaňky bolsun,
Ol göwün enäniň süýdi dek päkdir.
Hut şonuň üçinem mukaddesdir ol,
Mukaddes zada-da garramak ýokdur.
Diňe bir gylyç däl, gyn hem uýalar
Diňe bir gylyç däl, gyn hem uýalar,Gylyç syrylanda ýaňlanman galsa.
Şerraýlyk edipler öläýjek bolar,
Ýaman ýagşylara deňlenmän galsa.
Bu sözi tassyklar ýaryş tutanlar —
Müýnürgeýär halypasyn utanlar.
Märeke utanmaz — dana utanar,
Eger aýdan sözi diňlenmän galsa.
Adam adam bilen gep-söz alyşar,
Goşulmasaň, gulak salmany başar.
Agram özgä däl-de, akylla düşer,
Bijaý aýdylan söz geňlenmän galsa.
Her kim bir kelledir, özüne handyr.
Men diýmek aňsatdyr,
Sen diýmek kyndyr,
Kethuda içinde bidöwlet kändir,
Döwleti maslahat oňlanman galsa.
Oýlanyp gör, näme galýar eýlede,
Adam akly goýalmasa ellide,
Ol ynsanyň nämedigi belli däl,
Kişiň agysyna gamlanman galsa.
Dini sylamaýan bolsa şermende,
Ili sylamaýan gendedir gende.
Bir ölüp direler el seren bende,
Özüne hiç bir zat emlenmän galsa.
Oýlanyp otursaň herki zat hakda,
Asgyndanam bir zat öwrenýär ökde.
Ahmyr galar, arman galar ýürekde,
Ajaýyp aýdymlar soňlanman galsa.
Şahyr
Kimler seni Pygambere deňese,
Kimler seni meňzetdiler derwüşe.Sen bolsa geň galyp gitdiň oturdyň,
Bu bolýan zatlara, ýagny durmuşa.
Haramy beýgelip, halal peselse,
Hyrçyň dişläp, kän ýaýkadyň başyňy.
Käte-käte Allaň özem ýylgyryp,
Geňleýärdi seniň bolup ýörşüňi.
Aslynda-ha, şol Taňrynyň özüdi,
Seni şeýle geň-taň edip ýaradan.
Sermest bolup mawy ýazlar gelende,
Şoldy seni bilbil edip saýradan.
Sen Taňry edinip öz ynsabyňy
Başga zada kän bir boýun egmediň.
Ine, şeýle geň-taňlygyň üçin-de
Iliň sygan galypyna sygmadyň.
Iň bir agyr ýüki aldyň gerdene:
Diňe, diňe dogrujaňy sözlediň —
Hakykat diýdiň-u, adalat diýdiň —
Bu dünýäde gyt zatlary gözlediň.
Ýalançyň ýüzüne çyn diýip bakdyň,
Elýetmeze eliň uzatjak bolduň.
Özüňi tanaman, dünýä düşünmän,
Düzelmez dünýäni düzetjek bolduň.
Ýagşy niýetlini ýaman görýän ýok.
Elbetde, illere ýarady adyň.
Ýöne toba, toba — başarjak bolduň,
Allanyň başaryp bilmejek zadyn.
Adamlary adam etjek bolduň sen,
Pitneli şahyryň hökümi bilen.
Durmuş bolsa müýnürgemän barýardy,
Şol bir aýbygadym akymy bilen.
Bir zady ýaradyp, bir zady ýumrup,Şol aýlanyp durdy Pelegiň çarhy.
Şermendäň, şerraýyň agramy artyp,
Azalyp barýardy paýhasyň nyrhy.
Ýüregiňden syzyp çykýan sözleri
Diňleýän bar, ýöne oňa uýýan ýok.
Özgelere Akmak diýýän kän weli,
Eger-eger Özüm akmak diýýän ýok.
Aýdymçy, goşguçy köpeldigiçe,
Aýdylýan zatlaryň tagamy gaçdy.
Asyl zadyň gözden ýitip barşyna
Taňry salamy-da ýasamalaşdy.
Sen bolsaň özüňi igeleýärsiň,
Bolýan zatlar üçin çekýärsiň jebir.
Bir seretseň, baryň-ýoguň bilinmän
Asyl, geçip barýar bu çäkli ömür.
Sen durmuşdan bir gez ýokaryk çykdyň,
Öňe geçdiň, eýermediň durmuşa.
Ine, indi dogrudanam, meňzeýäň
Beýewanda galan ýalňyz derwüşe.
Ýeke galdyň, sebäbi-de düşnükli:
Şu — owadan maňlaýyňa ýazylan.
Ýöne welin, geň-taňlyk ýok bu ýerde,
Ýalançyda sözläp bilmediň ýalan.
Göni gitdiň, juda göni gitdiň sen,
Öwrülip bilmediň öwrüme görä.
Sen Ynsap boýunça ýaşadyň diňe,
Ýaşap bilmediň öz ömrüňe görä.
Sen beýle ykbaly ýokuş görmegin,
Sen beýle ykbaly görmegin gaty.
Namysyň perzendi, buýsanjyň ogly,
Düşün, seniň çiniň Şahyr ahbeti!Syýahat setirleri
Myhman bolup baranymda bir ile,
Tanyş-bilişlerden gürrüň açdym men.
—Pylankes dostumyz neneňdir? — diýip,
Bir adamyň adyn agzap geçdim men.
Diýdiler: — Beýikdir, ajap adamdyr!
—Pylankes dostumyz neneňdir? — diýip,
Uly bir işgäriň adyn agzadym.
Hem-de gapdalymda oturanlara.
Diýdiler: — Beýikdir, gözel adamdyr!
Bir tanyş şahyryň adyny tutup,
—Ol neneňdir? — diýip, ýüzlendim ýene.
Gözlerinde guwanç ody oýnaklap,
Bir dem baş atdylar jogap deregne.
Hoşal boldum eden syýahatymdan.
Dagy näme?
Ýer-ýurt gördüm, ýol gördüm.
Ulusun kiçeltjek bolýany däl-de,
Kiçisin ulaldyp ýören il gördüm.
Eger pähim-parasadyň bar bolsa
Eger pähim-parasadyň bar bolsa,
Pytratma-da özüň üçin aýap goý.
Bu durmuşdyr, her gün bir sowal berer,
Şol sowala jogap edip, peýläp goý.
Bazara çykarma hyrydar gözläp,
Ýöne sandykda-da çüýretme gizläp.
Gepiň diňlenmese — güzapdyr, güzap,
Gep gadyryn bilýänleri saýlap goý.
Akylyň möwriti geçdi diýseler,
Paýhasyň hümmeti gaçdy diýseler.
Arkaýyn bol, akyl ýene küýseler,Harlanmasyn, gurjak ýaly bezäp goý.
Öz aklyň özüňe bolmasyn nogsan,
Söýmedige hergiz süýkenme, ynsan,
Çeşmeden suw içsin diňe bir suwsan,
Bu pent bilen gulagyňy gazap goý.
Käte-käte çawuş çalýar Zamana:
Dana nämä gerek — hemmeler dana.
Mümkin, onda özüňsiň-dä diwana...
Onda akyl-paýhasyň beýläk goý.
Ýürege ýüzlenmek
Bu golaýda senden habar alamok,
Hallaryň niçikdir, pitneli Ýürek?
Henizem sag-aman urup durmusyň,
Birmahal sogrulyp gitmeli Ýürek.
Abyrsyz ýükleriň astynda sojap,
Ezýet baryn çekdiň agyrap-ynjap.
Ýene ýola düşdüň özüňi tijäp,
Birçak baky uka batmaly Ýürek.
Men senden razy, hoşal men juda,
Gürsüldeýäň guwduraman bihuda.
Mydam şa bolduň, bolmadyň geda,
Ýeňdiň. Ýeňiş toýun tutmaly Ýürek.
Bagyşla, men seni bilmedim aýap,
Hawa, kyn ýollarda kän çekdim azap.
Kastyňa çyksa-da ýaragyn gezäp,
Şükür, duşman tygy ötmedi, Ýürek.
Penjesinde ajal atly mähnediň,
Ýan bermediň, meni aman sakladyň.
Arman, başdan inen agyr töhmetiň
Ýarasy henizem bitmedi, Ýürek.Hiç bela kär edip bilenok, görseň,
Köneje motorym sen işläp dursaň.
Gyssanma, dem-dynç al, özüňi dürse —
Biz entek kän ýere ýetmeli, Ýürek.
Her halkyň öz göz guwanjy, meşhury
Her halkyň öz göz guwanjy, meşhury,
Her ýurduň özüniň howasy bardyr.
Her iliň özüniň däbi-dessury,
Öz ýüzi, özüniň lybasy bardyr.
Ýaradyşy şeýle gudratly Allaň:
Men bir agaç gördüm — gyşyna güllän.
Perişdesi bolan agyr mähelläň
Bary ak guş däldir — hannasy bardyr.
Öz eliňiz bilen gazanmaň duşman,
Başarsaňyz biçäräni bagyşlaň.
Dünýä akly ýetmez, çagadan başgaň
Taňrynyň öňünde günäsi bardyr.
Özgeleri özüňizden kem görmäň,
Ýöne adam dürli bolýar — deň görmäň.
Çyn şahyryň weliligin geň görmäň,
Şahyryň aýratyn dünýäsi bardyr.
Aýlar, ýyllar ýaş goşarlar ýaşyňa,
Garraňda ýigitlik meňzär düýşüňe.
Aýnama, eý, adam, kakma döşüňe,
Dünýäniň ýüzde müň belasy bardyr.
Ýaman närse kändir dünýäň ýüzünde,
Eý, bende, ýagşy zat bolsun gözüňde.
Sen bir söz diýjeksiň, ýöne sözüň-de
Posly demrik bardyr, tyllasy bardyr.
Apala adamy — asmana galdyr —
Ýöne ol öz gara nebsine guldur.Kimiňki şöhratdyr, kimiňki puldur —
Her kimiň özüniň Allasy bardyr.
Görüň, aladasy ýetikdir hemmäň,
Bizi ýyllar däl-de, garradýar heňňam.
Bu ajap durmuşyň, owadan dünýäň
Ahyr ajal atly emmasy bardyr.
Ak öýüň arzuwnamasy
Ine, söwer ogla ak öý dikdiler,
Täze öýüň içi howaly bolsun.
Bu ak öýde dünýä inen ak bäbek
Döwletli maşgalaň dowamy bolsun.
Ene mähri bilen össün-ulalsyn,
Atalaryň ruhy bilen dem alsyn.
Kaddy Göroglyny ýadyňa salsyn,
Başynyň ýüzde bir hyýaly bolsun.
Ýeke däl, dost-ýarly, doganly bolsun,
Är ýürekli, çaga göwünli bolsun,
Al-ýaşyl ýazlary ýagynly bolsun,
Sähralary bady-sabaly bolsun.
Atasyndan ozsun ähli babatda,
Akylda-paýhasda, kaddy-kamatda.
Ar-namysyn goýsun ilki nobatda,
Iýdigi — halalyň halaly bolsun.
Ýagşylar ýetişsin kyn güne düşse,
Oklananda gapsyn, ýyksyn ýanaşsa.
Eger dosty bilen sözi azaşsa,
Özüne ýeterlik sebäbi bolsun.
Öz gara nebsiniň bolmasyn guly,
Ykbal oňa bersin bir açyk eli.
Günäsizem ýaşap bolmaz-a weli,
Günäden has agdyk sogaby bolsun.Hak nazaryn salan bir asylzada,
Uzak ýaşap ýetsin maksat-myrada.
Aý ýaly arassa, Ýer ýaly sada,
Ak ýüzli, giň göwün aýaly bolsun.
Arzuw etmek aňsat, oňa ýetmek kyn,
Ykbalyň her hili bolmagy mümkin.
Bolsun ojagyna, il-güne ýakyn,
Göz-dilden gorasyn, dogaly bolsun.
Ene topraga bagyşlanan aýdym
Bary-ýogy üç harpdan düzülen,
Ene diýen söze gurban bolaýyn.
Jahyllygyň yşky bilen gezilen,
Hydyr gören düze gurban bolaýyn.
Ýaýlalary aýdym-sazly nagmaly,
Bagty çüwen bu toprakda dogmaly.
Gyrkylyk yzyndan üsti tagmaly,
Ak alaňlar, size gurban bolaýyn.
Ýapylary bardyr başy buýraly,
Sähralary ak maýaly bugraly.
Egni gök kürteli, mahmal göwreli,
Ak çabgaly ýaza gurban bolaýyn.
Hyzmatyňa tabyn etdim özümi,
Ene bolup çekdiň meniň näzimi.
Şunça ýyllap iýip ýörüs duzuňy,
Şol iýilen duza gurban bolaýyn.
Saňa nazar salanmyşyn Biribar,
Ak adyrda boz jereniň yzy bar.
Säherleriň serhoş edýän sazy bar,
Şol düwdüli saza gurban bolaýyn.
Kem-kem daň agaryp, durlanar asman,Ýagyş ýagar kak suwuny egismän,
Täze güni buşlap elwan öwüsýän
Şapak atly köze gurban bolaýyn.
Oýdan oýa mejnun edip tasadan
Ýigitligim, gelmezmisiň täzeden?!
Ak öýüň içinde ýaşyl küýzeden
Çal uzadan gyza gurban bolaýyn.
Türkmenlerde aýalyňy magtamak
Türkmenlerde aýalyňy magtamak
Öň zamanda geň bolupdyr, Ogultäç
Bu döwürde hernä onuň tersine,
Goşgy ýazmak ýoň bolupdyr, Ogultäç.
Bir gezek üstüňden düşensoň ýolum,
Ykbalyma şärik boldy ykbalyň.
Bilýän: gama batsam seniň ahwalyň
Meňkidenem teň bolupdyr, Ogultäç.
Bäş aý başujymy saklak oturdyň,
Derthanadan daşa çykman oturdyň,
Iýdirdiň, geýdirdiň — ekläp oturdyň,
Bu — mertlige deň bolupdyr, Ogultäç.
Eger bardy-geldi äsgermän başda,
Ýeke goýan bolsam garda-ýagyşda...
Haýyş edýän: ýazygymy bagyşla.
Belki, ýürek doň bolupdyr, Ogultäç.
Suwjaramzok, süýkenemzok göz üçin,
Kelle döwýäs her degerli söz üçin,
Öňden miras goýulmandyr biz üçin,
Barja baýlyk soň bolupdyr, Ogultäç.
Bu dünýäde ýetsin her kim bagtyna,
Kän gabat gelmedim senden artyga.
Arzuwyňdy: gözüň düşdi artyga,Işlerimiz oň bolupdur, Ogultäç.
Ogultäje
Garrap barýaň diýip gyýylmasana,
Ýaşlygyň dilinde gürläp bereýin.
Göwnüňde çökgünlik duýulmasyn-la,
Diňleseň, ýanyňda saýrap bereýin.
Takdyrdan nalamaz bir gezek söýşen,
Üç zady arzuwlap, birine duşan.
Başagaý döwürde birneme çişen
Kelläňi düzüwläp-durlap bereýin.
Bu durmuşdan asgynlandyr öýütme,
Duşmanyndan tisginýändir öýütme,
Jöwzalarda myssarýandyr öýütme,
Göz görkezip, güýji synap bereýin.
Goý, käte beýnini gorjasyn humar,
Başymda gyraw bar, göwnümde gülzar.
Ýetmiş näme, bolsun etse Biribar,
Ýetmiş däl, segseni sermäp bereýin.
Bagyşla, kämahal ýalňyşýan bolsam,
Oňuşmasyz bilen oňuşýan bolsam.
Eger azda-kände sowaşýan bolsam,
Onuň sebäbini derňäp bereýin.
Yzymda galsa-da altmyşdyr elli,
Entek ýatyşanok ýaşlygyň ýeli,
Halap duran häsiýetiň-ä däl weli,
Isleseň, azajyk aýnap bereýin.
Kemiň barmy — daýanara il bolsa,
Kalbyňda ýagşydan ýagşy päl bolsa,
Goşgy ýazmak — iş etdigiň däl bolsa,
Elime pil alyp derläp bereýin.Göwni baý adam men, sadadan-sada,
Uzak agyr ýoly geçdim pyýada.
Aman-esen ýaşap ýörsem dünýäde,
Günde bäş-on setir çyrmap bereýin.
Meý içildi, meýlis diýmän, toý diýmän,
Sag bol, geldiň Bu gylygy goý diýmän.
Ýigrimi bäş nämemiş — ine, haý diýmän,
Asyl ýene çaga meňzäp bereýin...
Adyňy alkyşlap guraýyn söhbet
Adyňy alkyşlap, guraýyn söhbet,
Ýadasam kuwwatsyň, büdresem söýget.
Sen penalap dursaň, her günüm sähet,
Ýa Alla!
Ýa Huda!
Özüňden medet!
Ömrüň ýoly agyr, menziller hatar,
Ýaman gözden-dilden edýärin heder.
Üstüme abansa bir bela-beter.
Kän gezek dep etdiň, ýene-de dep,
Ýa Alla!
Ýa Huda!
Özüňden medet!
Eşreti artyk et, hesreti kem et,
Owaldan dert berme, beräýseň, em et,
Eger-de ýolumda duş gelse böwet,
Ýa Alla!
Ýa Huda!
Özüňden medet!
Özgä özüň ýalyň ýokdugy magat,
Ýyllarym hasaply, başym amanat.
Şükür, kyn günlerde berdiň kanagat,
Ýa Alla!
Ýa Huda!Özüňden medet!
Egin deňläp barýar gowudyr erbet,
Arman, arasynda çekmänsiň serhet...
Çökgün göwni galdyr, doň kalby eret,
Ýa Alla!
Ýa Huda!
Özüňden medet!
Müňde bir adyň bar, birisi Ehat,
Ömrümiň her güni ullakan sowgat.
Haýyş edýän, nalyş etmek gabahat,
Ýa Alla!
Ýa Huda!
Özüňden medet!
Ýene Adam hakda
Mydama rysgalyň yzyna düşüp,
Ömrümizi geçirýäsir ylgaşyp.
Aýlar aýa, ýyllar ýyla ulaşyp,
Asyrlar asyra ýelmeşer gider.
Söýgüsin, sögünjin sygdyryp içe,
Adam durýar mydam adamdan gaça.
Ahlak bilen ynsap ýukaldygyça,
Aň bilen düşünje çuňlaşar gider.
Kim elden gün görer, kimseler dilden,
Ýazylmadyk bir kanun bar ozaldan:
Halal öz paýynam giderer elden,
Haram haram bilen çörňeşer gider.
Ine saňa hökmanlaryň ykbaly,
Gelmek, gitmek hemmeleriň ykbaly.
Gülenler hiç haçan gülmedik ýaly,
Wagty geler, bir gün eňreşer gider.
Gülenler bu jepaly Ýere nur seper,Wagt diýlen bar zadyň üstüni ýapar.
Dünýäň döredilişi şeýle bir çeper,
Döwür döwür bilen ümleşer gider.
Adam ýaşamagyň açaryn bilse,
Wagtyň hoşlap, iýer-içerin bilse.
Bir söz bilen, dünýäň geçerin bilse,
Agyr aladalar ýeňleşer gider.
Goçuň gözelligi şahyna bagly,
Derejeler däldir pähime bagly.
Hemme zat sepilýän tohuma bagly,
Gylyklar ganyňa ornaşar gider.
Nebsiniň yzyndan ýetip bilmese,
Onuň jylawundan tutup bilmese,
Ynsan kämillige ötüp bilmese,
Başga jandar bilen deňleşer gider.
Hemmetaraplaýyn häsiýetnama
Ýokary bilimli, adygan işgär,
Elbetde, perişde däldigi äşgär.
Umuman alaňda akyl bar, huş bar,
Samsygrak diýmeseň, başga kemi ýok.
Para alyp, para emlemesi bar,
Şeýle halymsyrap gürlemesi bar.
Döwletiň kisesin sermemesi bar,
Kümsügräk diýmeseň, başga kemi ýok.
Aň gelenok sermese-de altmyşy,
Arakdan, tirýekden ýokdur gaýtmyşy.
Umuman alaňda, eden etmişi
Ýoňsuzrak diýmesek, başga kemi ýok.
Zähmetine bap gelenok baýlygy,
Il içinde halanmaýar gylygy.
Umuman alaňda, adamçylygyEgsigräk diýmeseň, başga kemi ýok.
O dünýeli gürrüň
Men bu dünýä düşünmeýän halyma,
Sen o dünýe hakda gürrüň açýarsyň.
Dowzahdan heder etmän duruňok,
Käte-käte jennete-de uçýarsyň.
Ikisem meniň-ä gören ýerim däl,
Bilemok, haýsyna düşjekdigiňi.
Allaň özi bilsin, bu göwräň bilen,
Syratdan nähili geçjekdigiňi.
Ýöne bilýän, o ýerlerde
Aýdym-sazdyr söhbet ýokdur.
Çöker ýaly kürsi ýokdur,
Çeker ýaly zähmet ýokdur.
Bu dünýäde ýygnan tyllaň,
Kömek etmez suwsan pilläň.
Sämäp durmaz asla kelläň,
Baş aýlara bufet ýokdur.
Bergiň bolsa, gutaryp git,
Imanyňy göterip git,
Garny kemsiz otaryp git,
Gäwüşäre owkat ýokdur.
Allaň parzyn etmän berjaý,
Ädim ätdiň bijaý-bijaý.
Belkem, ýene eliň gijär,
Emme oňa rugsat ýokdur.
Ýa behişdiň perizady,
Ýa dowzahyň gyzyl ody,
Haýsam bolsa, etme dady,
Söýenere söýget ýokdur.Öldüňmi, ýok ölüm howpy,
Hiç hili zat bozmaz keýpi.
Goýupjyk git gara seýfi,
Salar ýaly manat ýokdur.
Darykmagyň juda ahmal:
Ne Gün bardyr, ne-de asman.
Ne ministr, ne biznesmen...
Jemgyýet-u-döwlet ýokdur.
Ýüz muşakgat, müň kynçylyk...
Ýöne hemmä deň kynçylyk.
Gürlemäge mümkinçilik,
Gobsunmaga gurbat ýokdur.
Dukanynda söwda bolmaz,
Bäbekleri hüwdä bolmaz.
Hiç kişiden peýda bolmaz,
Gowy ýeri, töhmet ýokdur.
Senem bende, menem bende,
Del maslahat bolmaz mende.
Ýaşatsalar, ýaşa munda,
Başga ýerde rehnet ýokdur.
Balkan pälwanyň aýdanlaryndan
.
Kem-kemden, kem-kemden agaryp saçlar,
Gyrawuň astynda galanda başlar,
Kelläňe gelýändir şeýle bir pikir:
—Göwnüm agaranok.
Şoňa-da şükür.
Ýene bir menzile ýetende ýaşlar,
Saralyp, seýrekläp başlaýar dişler.
Öz göwnüňi aldap, edersiň pikir:
—Wagty gelendir-dä
Muňa-da şükür.Çözlenýän ýumak deý gowşaşyp sallar,
Kem-kemden ýaý berip başlanda biller,
Uludan dem alyp, edersiň pikir:
—Aý bolýa-da, nätjek,
Şuňa-da şükür...

Ölen jaýlananda, baryp bilmeseň,
Ýa üçi berlende görnüp bilmeseň,
Duşuňdan geçende ýedisi, kyrky,
Peýda bolup başlar ünjüdir gorky.
Hossarlaryn görseň sapajaklarsyň,
Saklap ýören syryň duýlaýjak ýaly.
Müýnürgäp ýörersiň indi barmaga,
Özüň öldürensiň diýläýjek ýaly...
Ýaradanyň huzurynda
Kän bolmazdy adyň agzap bilýänler,
Pyşyrdyda ýatlanardyň her daýym.
Indi Sensiz, gürrüňem ýok, gepem ýok,
Diýilýänler çyn bolsun-da, Hudaýym.
Iki söz aýdylsa, biri Alla jan,
Üç sözi agzasak, biri Ylahym.
Bu sözleriň nireräkden çykýanyn,
Özüň aňjak bolaweri, Allahym.
Nämäni eşitsek, şony gaýtalap,
Toba-tagsyr, Ikatýoga döndük biz.
Bolmaz bizde saldarlamak — seljermek,
Sebäbi öz kellämizden dyndyk biz.
Galplyk bilen halys öwrenşip barýas,
Bu ýagdaýa çydasam men çydaýyn.
Bizden hiç bir zady geň-taň görme-de,
Sen bir hüşgär bolaweri, Hudaýym!Özüň görüp duransyň-la: az däldir —
Alla diýen beýik ada dulanýan.
Men şolary görsem, edil ýenjilýän
Çaga ýaly çabalanýan-towlanýan.
Dillerimiz dem salymda süýjedi,
Ýöne welin, dile galmady ynam.
Öte geçýän bolsam, müň bir tobam bar,
Jandurmazlyk edip, aýdaýýan menem.
Eý, Hudaýym, eý, keremli Biribar,
Adyň bardyr öz atamyň adynda.
Sen Hudaýa ynanýarmyň? diýşip,
Ony gyssap duranlary ýadymda.
Ine, bu gün şol gyssaýan kişiler,
Adyň agzamaga utananoklar.
Ine, şeýdip gözlerimiň öňünde,
Taňryly bolup ýör Taňrysy ýoklar...
Bu bolýan zatlara uwnup-çydaman,
Hum ýaly çişipdir amanat kelläm.
Men seni gabanýan bihudalardan,
Adyňa döneýin, eý, beýik Allam!
Başlangyçlar
Diýseler-de: Adam-adamdan kem däl,
Ykballar meňzeş däl, rysgallar deň däl.
Ýeňlesden ýeňlesiň çykmagy geň däl,
Asylly asylsyz dälden döreýär.
Däri-derman öner ýüz dürli otdan,
Namys dörär utanç bilen uýatdan.
Iň nurana zatlar iň ak niýetden,
Bela-beter gara pälden döreýär.
Näz bar, saz bar bilbil guşuň dilinde,Gudrat gördüm ýazyň dogran gülünde.
Şahyrana zenanlaryň elinde,
Haly täsin-täsin gölden döreýär.
Damarda at çapsyn gyzgyn ganymyz,
Baýlyk näme — sagja bolsun janymyz.
Saçagyň gelşigi mele nanymyz,
Der saçylan atyz-çilden döreýär.
Ajaýyp nusgalar görersiň ilde,
Geň zatlar sataşar bu agyr ýolda.
Işiň gaýtsa, duşman daşardan däl-de,
Öz öýüň içinden — duldan döreýär.
Päliň düzet, niýetiňi nur eýle,
Göwünleri gyrawlatma, gor eýle.
Bardan bar etmek hiç, ýokdan bar eýle,
Adamyň özi-de noldan döreýär.
Ýoluň aýagujunda
Ýene gelip Ýerbendime,
Bakýan guba çöllerine.
Çagalygym siňdi gitdi,
Säher öwsen ýellerine.
Ýagyşdan soň şemal turup,
Ak selinler sygyranda,
Ak bulutdan inen damja
Gök ýylakdan syryganda.
Gulagyma eşdilip dur,
Gamgyn iňňä-iňňälerim.
Gözýaşymy togap eden,
Ejem jandan diňlänlerim.
Tamşanyplar synlaýaryn,
Garagumda Günüň dogşum.
Ojar ody edil şeýdipAk öýlerde atýar öwşün.
Men şol oduň reňkin aldym,
Maňlaýyma çoýa-çoýa.
Garagumuň gerşi ýaly,
Owurtlarym joýa-joýa.
Üwreldim men çabganyň,
Päk şemalyň sazy bilen.
Ýürek şindem bile gopýar,
Bu sähranyň ýazy bilen.
Guşluk çagy bulutlardan
Gün çykanda ýyljyraklap,
Sarsyp gidýär goja kalbym,
Bilenok ol özün saklap.
Gün ýene-de ýada salýar,
Atamyzyň ojagyny.
Men delminip duran, ine,
Diýip bilmän diýjegimi.
Seret, eýýäm bu jahanda
Ne atam bar, ne-de enem.
Dagdan aşak inen Gün dek
Kem-kem ýaşyp barýan menem.
Tanyş şemal seýran edýär,
Öwrüm-öwrüm, aşym-aşym.
Soja ýürek, agla, ýürek,
Gizlenme sen, gözde ýaşym.
Men hiç-haçan gizlenmedim,
Takdyr ýaly göni boldum.
Dünýä diýen ajap atly —
Ýalançynyň çyny boldum.
Ejizleýär diýjek bolmaň,
Bu syrygýan ýaşlaryma.Men aglaýan, munda soňlap
Bilmän goýjak işlerime...
Ömür hakda, ölüm hakda
Dünýä gelip ýene ondan gitmeli,
Ine, munuň özi betbagtlykdyr.
Demiň alman, iýmän, duýman ýatmaly,
Hawa, munuň özi betbagtlykdyr.
Gözüň düşmez gözel gelin-gyzlara,
Guwanma ýok kükräp gelen ýazlara.
Melul bolma ýokdur aýdym-sazlara,
Hawa, munuň özi betbagtlykdyr.
Gözüň gaýyp bolar bu dünýäň keşbi,
Seni jadylamaz hiç zadyň yşky.
Nämüçin bu hakda ýazýaryn goşgy —
Sebäp, ynsan ömri az wagtlykdyr.
Geň bolsa-da, şuny unudýas käte,
Şonuň üçin ýene salýaryn ýada.
Hiç bir kişi baky däldir dünýäde,
Muny inkär etmek — peläketlikdir.
Ömür diýlen her hiliräk ötýändir,
Biri utulýandyr, biri utýandyr.
Iki güýç mydama göreç tutýandyr,
Biri gowluk, biri gabahatlykdyr.
Nebse jylaw salyň, pes tutup päli,
Gözleri gapmasyn bu dünýäň maly.
Kä kişiniň kalby baýlykdan doly,
Kä kişiniň ýüreginde gytlykdyr.
Şeriň saňa süýkenjirän mahaly,
Ýuwutjak bol dyňzap gelen gahary,
Göriplikdir göwünleriň zäheri,
Ýüregiň şöhlesi mylakatlykdyr.Sen bir doglup, bir gezegem ýaşýan zat,
Ajal saňa iň bir ýeňil düşýän zat,
Ömri söýmek — ömre ömür goşýan zat,
Şol ömrüň şiresi — sahawatlykdyr.
Içiň gysyp, höwür küýsän mahalda,
Bazara bar, göwnüň açar mähelle.
Hiç närsäni geňlemeýän jahanda,
Jandan başga barja zatlar satlykdyr.
Jan süýjüdir, ömür bäş-on günlükdir,
Bak-bakjaň aňrysy giden tümlükdir,
Ýalançy dynuwsyz gel-hä — gellikdir,
Şonça-da dannawsyz git-hä gitlikdir.
Beýnini işe sal hem-de pikir et,
Barlygyňda bir dem jykyr-jykyr et,
Bu dünýäni göreniňe şükür et,
Ony elden bermek — bedähetlikdir.
Bir gün gidýär, kim gelse bu meýdana,
Goşgy galýar, bolsa eger dürdäne,
Ýagşylyk et, dirikäň bu dünýäde,
Şondan başga zatlar bir manatlykdyr.
Durmuşyň döreden goşgusy
Dünýäniň kän sowalyna,
Men gaty az jogap tapdym.
Haýran galdym jemalyna,
Gudrat gördüm — togap tapdym.
Ýigrendigim hile-tilsim,
Çynym bilen güldüm gülsem,
Erkek bolup aglan bolsam,
Aglamaga sebäp tapdym.
Arzan düşýän aşy peýläp,Topulmadym iki elläp.
Ejiz görsem, şony goldap,
Belki, az-kem sogap tapdym.
Çölde görýän öz keşbimi,
Bar her zadyň meňzeşligi.
Hydyr gören giňişligi,
Öz kalbyma kybap tapdym.
Nähak şarpyk degýär gaty,
Kän küýsedim adalaty.
Ynsanlygyň alamaty —
Haýa bilen ynsap tapdym.
Hemaýatam adamlarda,
Kyýamatam adamlarda.
Bu çarkandak ýodalarda,
Eşretden kän azap tapdym.
Durmuş süýji, dünýä pany,
Ine, ömür bäş nogsany,
Damja suwy, döwüm nany,
Gara ýeri gazap tapdym.
Oýnatdyrman, oýnap duran,
Ädimiňi synlap duran,
Her demiňi sanap duran,
Pelek atly hasap tapdym.
Çig süýt emen galýar ahmal,
Ine, kysmat, ine ykbal.
Biler bolsaň, dostumy däl,
Duşmanymam gözläp tapdym.
Aýlawym ýok, men bir göni,
Aýyplama, ömrüm meni.
Geň bolsa-da, ahyr çyny,
Öň kän ýalan sözläp tapdym.Umumy temadan
Pis gowyny gözläp nätsin,
Elbetde, pis-pisi tapar.
Adamlaryň gowşak ýerin,
Olaň gara nebsi tapar.
Süýt-süýt diňe gaýmak bolsa,
Em tapylsyn emgek bolsa,
Tirkeşýäniň tomzak bolsa,
Iň ýakymsyz ysy tapar.
Biliň guşap, goluň çyzgap,
Özüňi tap gözläp-gözläp.
Namart kişi özün gizläp,
Ýoldaşyndan kössi tapar.
Arzuw-yhlas ýerde ýatmaz,
Düzüw bolsa päl-niýetler.
Taňry gargan bidöwletler,
Toýy gözlär — ýasy tapar.
Ýigit geler iş üstünden,
Gyz ýylgyrar gaş astyndan,
Çyn yzçylar daş üstünden,
Ýöräp giden yzy tapar.
Ylham alyp höwesinden,
Sorup ýazyň howasyndan,
Ak çabganyň owazyndan,
Sazandalar sazy tapar.
Geregime däl tylla tagt,
Gözleýänim başga bir bagt.
Söýdügine duşan ýigit,
Kyrk çillede ýazy tapar.
Bak jahana aklyň durlap,
Kimler oýnap, kimler arlap,Kimler bolsa derläp-derläp,
Iýiljek nan-duzy tapar.
Gyzylaýak
Beýik derýaň kenarynda,
Bag hellewlär her ýanyňda.
Jahyllygyň humarynda,
Başym silkip gezen ýerim.
Gowga köpdi juwan başda,
Ol döwürler galdy daşda.
Hany, ýoldan maşyn geçse,
Göge galan tozanlaryň.
Amyderýaň üsti ümür,
Zaman zabun, heňňam agyr,
Gözlerimden gitmez ömür,
Çit köýnekli gözleriň.
Ümezläp dur hanha Köýten,
Saýaladym, bolduň Watan.
Ýada düşýär sapyn tutan
Kündelerim, azallarym.
On üç ýaşdan ýaňy ätläp,
Ýer açardyk hyşa otlap.
Ýazylypdy seni ýatlap,
Kän-kän goşgy-gazallarym.
Synlap durun gözýetimi,
Kabul eýle hormatymy.
Dogduk depäň gymmatyny,
Şeýle ýiti syzan ýerim.
Baýyr
Dynç alypdym düşläp sende,
Uzyn gije, ýaşyl baýyr.Garalýardy onda-munda,
Mähnet-mähnet daşyň, baýyr.
Keremlidi giň — gujagyň,
Gara daglar — ýassangyjyň.
Dagyň başky basgançagy,
Gül-pürçükdi durşuň, baýyr.
Daşyň çola, howaň päkdi,
Myhmanlaryň ikiçäkdi.
Behiştden kem ýeri ýokdy,
Bu sapaly gerşiň, baýyr.
Açyk göwün, güler ýüzli,
Sag bol, myhman aldyň bizi.
Bozdy az-kem keýpimizi,
Daňdan ýagan ýagşyň, baýyr.
Ýalňyz ýyldyz gitmän uka,
Göz gypýardy ýanymdaka,
Ýok, bolupdy şeýle waka,
Däl bu meniň düýşüm, baýyr.
Uçdy huşum oýnap bili,
Duýgy serhoş, hyjyw däli.
O mahallar ýetmiş däldi,
Otuz bäşdi ýaşym, baýyr.
Maýmyn oýunlary
Ýöre diýse, ýöräp berdi,
Towus diýse, towsup berdi.
Her günde öz eýesine
Müň bir dürli öwsüp berdi.
Ýylgyrdy ol, ýylgyr diýse,
Göwnesin-u-göwnemesin.
Ýogsam döwüm çörek ýokdy,
Onsoň nädip oýnamasyn.Gap diýdi-de, gant oklady,
Maýmyn gapdy hoşal bolup.
Ýarandy öz eýesine,
Her ýerlerin gaşan bolup.
Käte näzin çekdirýärdi,
Käte bolsa aýnaýardy.
Garaz, näme oýna diýse,
Kemin goýman oýnaýardy.
Bir gün bolsa duýman durka.
Eýesinden buýruk boldy,
Bu gezekkiň oýnamaly
El-aýak däl, guýruk boldy.
Nätsin pahyr, başyn ýaýkap,
Galdyrdy-da guýrugyny,
Uýat ýerin mazamlady,
Berjaý edip buýrugyna.
Utanjyndan gözün ýumdy,
Ýüzün sowdy bar halaýyk.
Kimse üçin oýundy bu,
Kimler üçin — bihaýalyk.
Üçlemeler
Diňe iliň kemin däl-de,
Öz keminem duýup bilýän
Goçaklarmyz aman bolsun.
Özüne däl, özgelere,
Sen beýiksiň diýip bilýän
Gerçeklermiz aman bolsun!
Aglap duran bir biçärä,
Ýüregini gyýyp bilýän
Är kişiler aman bolsun.Özün söýse söýsün welin,
Başgany-da söýüp bilýän
Zor kişiler aman bolsun.
Özi ýaly bir bendäni,
Aldamagy aýyp bilýän
Merdanalar aman bolsun.
Hakykatyň hatyryna,
Gara başyn goýup bilýän
Goç ýigitler aman bolsun.
Haramlaşýan heňňamlarda,
Diňe halal iýip bilýän
Mähribanlar aman bolsun.
Diline däl, durmuşynda,
Nebsine haý diýip bilýän
Gahrymanlar aman bolsun.
Ojagyma
Ata mähriň çoýdy meni,
Başda doglup-döränimden.
Göz degmesin, saýa tapdym,
Nowça goşa Çynarymdan.
Ömür maňa mähribandyr,
Ýüregimde arzuw kändir,
Agtyk topla, çowluk öndür,
Delalat tap dermanyndan.
Aňrymyza mynasyp bol,
Ölçäp iýme, bihesip bol,
Bolsaň diňe binesip bol —
Bu dünýäniň haramyndan.
Şahalaryň ýaýyp neslim,Adymyzy alyp gitsin.
Üşäniňde ýyly ýetsin,
Alla atly ýaranyňdan.
Gyzgyn mähriň sowamasyn,
Neberämiz ownamasyn,
Göripleriň baýnamasyn,
Çyk, bar bolsa armanyňdan.
Et kombinatynyň işçisi bilen gürrüň
Men gürrüň gozgadym şygryýet hakda,
Ol söze başlady çalgy daşyndan.
Joşguny, hyjuwy haýran galdyrýar,
Juda hoşal borly edýän işinden.
Men taryp edýärin ysly bägüli,
Ol gür berýär goýny pudarlaşyndan.
Bäş gezekki çempiona meňzeýär,
Äpet göwrä syn edeňde daşyndan.
Indi men geçýärin aýdyma-saza,
Onuň baş temasy paltadyr pyçak,
Diýýär: Iri mallar soýulýan wagty,
Paltaň ähmiýeti uludyr niçik.
Men bu gezek söhbet açjak bolýaryn,
Tamdyryň, gyjagyň tary hakda.
Ol janygyp gürrüň berýär... düýäniň
Damagny çalmagyň täri hakda.
Nahara oturdyk ahyrsoňunda,
Çala dile aldym Bissimilläny.
Ol bolsa çöpürlek gollaryn çyzgap,
Maýdalap başlady bişen kelläni.
Köýtendagyň depesine dyrmaşan
...Köýtendagyň depesine dyrmaşanAý gädilip, dogjak-dogjak bolýardy.
Derýanyň üstüne abanan bulut
Derläp, çişip ýagjak-ýagjak bolýardy.
Gapdaldaky güwläp duran Jeýhuna
Meňzäp çyrpynýardy Lebap bahary.
Alysdan atylan suwmonjugynyň
Maňlaýymyza şaplap degen mahaly.
Tisgindik-de birek-birege bakan
Aňlamazdan
Ýarym ädim ätdik biz.
Hem-ä bir-birege ýakyn ýalydyk,
Hemem bir-birege entek ýatdyk biz.
Adyny agzadym özüm eşitmän,
Täsin seda çykdy gyzyň dilinden.
Ine-de, ömrümde ilkinji gezek
Durup bilmän tutdum gyzyň elinden...
Gyz wiý diýip tirpinse-de näzirgäp,
Howlukmady elin çekip almaga.
—Toba...
Aý, ýaşuly, utanaňokmy
Indi o zatlary ýada salmaga?
Dogry diýýäň, utanylýar azajyk,
Böwrüňe dürtüp dur utanjyň-haýaň.
Ýöne, nätjek, indi geljek bilen däl —
Mahal-mahal geçmiş bilen ýaşaýan.
Şeýle döwür boldy
Şeýle döwür boldy:
Ýoldaşlar bolup
Söýdük hem haladyk
Köpçülikleýin.
Tebigaty boýun egdirdik —Ýagny
Birkemsiz taladyk
Köpçülikleýin.
Ýekelikde bagtly bolmak adyl däl,
Onsoň bagtly bolduk
Köpçülikleýin.
Käteler aç ýatdyk şeýle agzybir,
Käte-de aç öldük
Köpçülikleýin.
Köpçülige goşulmasa kimde-kim,
Temmisini berdik
Köpçülikleýin.
Ýagny ýa Sibire, ýa-da Syrderýa
Ýesir edip sürdük
Köpçülikleýin.
Hiç kişi garamat götermez ýaly
Ýolbaşçylyk etdik
Köpçülikleýin.
Öz gününi görýän ýekebarany
Synp hökmünde atdyk
Köpçülikleýin.
Kimi başlyk görkezseler ýokarda,
Oňa biz, elbetde,
Bir adam deýin,
Iň ýokary işeňňirlik görkezip,
Ser berdik, saýladyk
Köpçülikleýin.
Plany doldurdyk ähli babatda,
Alym ýetişdirdik
Köpçülikleýin.Sowatlyny, bisowady deň tutup,
Garyp-gatyşdyrdyk
Köpçülikleýin.
Ozal Magtymguly bardy türkmende
Tutuş halky ruhy bilen ekleýen.
Bir onuň ýeterlik däldigi üçin,
Biz şahyr öndürdik
Köpçülikleýin.
Zehinler hakynda alada etdik:
Bagşylar köpeldi
Kömelek deýin.
Kemsitmän
Işlemän iýýänleri-de
Toplap taýýarladyk
Köpçülikleýin.
Ýetmiş ýyllap bagtly ýoldan ýöredik,
Hem-de öňe gitdik
Bir adam deýin...
Bu ýoluňyz dogry ýol däl diýdiler —
Bir yza öwrüldik
Köpçülikleýin.
 —  ýyl.
Maglumat
Arzuwyna ýeten ony täzelär,
Arzuw süýji, ondan doýar öýütme.
Näme berseň, näçe berseň azdyr ol,
Besdir, indi boldy diýer öýütme.
Adam bar — adam bar, elbetde, görýän,
Gördükçe-de oňa galýaryn haýran,
Ene süýdi bilen süňňüne ornan,Köneje gylygyn goýar öýütme.
Entek döwran sürýärkä bu dünýäde,
O dünýäni salar diýmegin ýada.
Hol çetdäki ala gözli pyýada
Haram tapsa, halal iýer öýütme.
Aýdylan nakyllar oňa ýokmandyr,
Seret ahyr, bu nähili ahwaldyr:
Uýma diýseň, uýaýmagy ahmaldyr.
Uýaý şoňa diýseň uýar öýütme.
Özi üçin perwanadyr, perwana,
Berseň alar, milti ýokdur bermäge.
Bähbidi bolmasa, her bir barýana,
Saçak ýazar, towuk soýar öýütme.
Oka gelmez, ökdeländir öwrüme,
Gargyşym ýok, bolsun işi ugruna,
Allaň özi dürtäýmese böwrüne.
Öz kemini özi düýşe öýütme.
Baý adam
Hawa, dostlar, men ýene-de gürrüňin
Edýän häzir dünýäde ýok bendäniň.
Şeýle-dä bu, garaz, ölüm diýen zat,
Başynda bar uly-kiçi hemmäniň.
Göze görnüp duran adamam däldi,
Olam ekin-dikin bilen meşguldy:
Ýöne kalby jomart, dili şirindi,
Aýaz ata bu babatda meşhurdy.
Güzerany ýetde-gütde bolsa-da,
Eger duş gelmezdi zeýrenen wagty.
Aýaly-da edil özi ýalydy,
(Ykbal az eçilýär bu seýrek bagty!)Adyňy tutanda pylan jan diýip,
Sen monça bolarsyň,
Ýüregiň ýylar.
Ol gurply öýlerden hiç zat dilemez,
Gurply öýler onuň özünden dilär.
Näme haýyş etseň — bitdigi biläý,
Ýok diýen sözüni eşitmersiň hiç.
Ili goldap geldi hoş sözi bilen,
Ömrüniň iň soňky demine deňiç.
Hawa, dostlar, bu bir gahrymanlyk däl.
Ýöne men mydama ýatlaýan ony.
Ol gidensoň oba juda çolaryp,
Boşady galaýdy şo kişiň orny.
Bize bir giň göwün beren Biribar
Bize bir giň göwün beren Biribar,
Şol göwni gülmekden binesip etme.
Bilip bolmaz — bu çarkandak ýollarda
Büdresek, galmakdan binesip etme.
Dinden çykarmawer dine geleni,
Sandan çykarmawer sana geleni.
Enäň göwresinde jana geleni
Bu dünýä gelmekden binesip etme.
Gaýmakly süýt kimin säheriň çagy
Ýukajyk çal ümür örtende dagy.
Guşlar dil açanda, oýadyp bagy,
Sag-aman turmakdan binesip etme.
Bahar gelip yşkyňa yşk goşanda,
Çagajyklar oýnap ýörkä daşarda.
Gyzmaç çal bulutlar gylyçlaşanda
Çapaklar çalmakdan binesip etme.
Keremlisiň, öz bendäňe ynsap et,Senden gorkmadykdan sora hasabat.
Mümkin bolsa, köpbilmişden halas et,
Bilimden — bilmekden binesip etme.
Gaçyrmawer egne göterenimi,
Tapmaga ýardam et ýitirenimi.
Adam diýip dünýä getireniňi
Soň adam bolmakdan binesip etme.
Goçak bolup gelen gezsin ownaman,
Hiç kime ýaş berilmändir sanaman,
Soňky haýyş: azap bermän, gynaman,
Ýeňiljek ölmekden binesip etme.
Bäbejigiň başujunda
Biz-ä arzuw edeli,
Senem kemiş-kemiş bol.
Ýagty dünýä getiren
Ene-ata bagyş bol.
Ters gelmesin täleýiň,
Dost bolsun dost saýanyň.
Aýazly gün ak öýüň
Depesinde güneş bol.
Ojagyňa wepaly,
Eziz enä sapaly,
Bu ak öýüň suhany —
Öz ataňa meňzeş bol.
Ýitije bol —
Çöňňe däl,
Är bol — ýöne dogma däl.
Patyrraky çabga däl —
Siňňin ýagýan ýagyş bol.
Aglatma hem aglama,
Ýanýoldaşdan aldanma.Seýran et giň äleme,
Dünýä bilen tanyş bol.
Atyň çyksyn ýaryşda,
Ýeňilmäsiň durmuşda.
Ile-güne garyş-da —
Gyra bolma, jümmüş bol.
Ýol agyrdyr, azaşma,
Samsyk bilen sanaşma.
Bedasyla ýanaşma,
Begler bilen ýoldaş bol.
Ýatsyn bäbek, ýaýnasyn,
Alla nazar aýlasyn.
Şahalary ýaýrasyn —
Hatar gura, tirkeş bol.
Perzentlik aýdymy
Ak süýt beren käbäm enem,
Ýokdur meni sen dek söýen.
Bagra basyp balam diýen
Dilleriňden aýlanaýyn.
Hamsygyplar wagtal-wagtal,
Meň ugrumda hallan atan.
Sallançagmyň bagyn tutan
Elleriňden aýlanaýyn.
Uzak gije şöwür çeken,
Uklamanlar daňa çykan.
Doglan günüm döşe dakan
Gülleriňden aýlanaýyn.
Dogduk depäm diýip söýlen,
Baharlar gök kürte geýnen.
Meniň üçin dünýä inen
Çölleriňden aýlanaýyn.Baryn beren, ýogum beren,
Ak guş bolup göwsün geren.
Bu dünýäde ömür süren
Ýyllaryňdan aýlanaýyn.
Dünýewi pelsepe
Saparmyrat aga Çary oglunyň ýagty ýadygärligine
Garybyň öýünden çykmaz lälikler,
Barlynyň işidir urdumşalyklar.
Ynsanyň gözüni gapýan baýlyjklar
Ýeriň üstünden däl —
Astyndan çykar.
Döşe kakyp, men-mendirin diýenler,
Ahyry takdyra boýun egerler.
Dadylmadyk şirin-şirin tagamlar
Bagtyň çüwse, seniň rysgyňdan çykar.
Gelen geçer,
Geçen gelmez dolanyp,
Ene ýapdan suwlar akar towlanyp.
Aý göz gypar bulutlara duwlanyp,
Günler ömri ölçäp asmandan çykar.
Taryhy titredip kän ynkylaplar,
Syýa däl, gan bilen ýazlypdyr baplar.
Gudratly goşgular, güýçli kitaplar
Ýürege ýaň salan sarsgyndan çykar.
Adam dünýä iner — bagt dilärler,
Takdyryny
Ak zatlara deňärler,
Paýhasly ogullar, pähimdar ärler
Hakyň nazar salan neslinden çykar.
Anha, bulut urgan kimin düýrüldi,
Gözýetim garalyp, asman agraldy,Dereleri söküp giden arryldy,
Tlikiden çykaýmaz, arslan çykar.
Näme diýselerem, iň gelişýän zat:
Zenana — näziklik,
Erkege — gaýrat.
Adyň ile ýaýan şan bilen şöhrat
Al-asmandan inmez, kesbiňden çykar.
Hawa, o diýen bir husyt däl Durmuş,
Senem bir ýagşylyk etmäge çalyş.
Ýüz dürli suratdyr müň dürli nagyş
Baharyň jadyly paslyndan çykar.
Bähbit
Irkiräk döwürde goňşy obada
Bähbit atly täsin bir adam bardy.
Durmuşdaky bolýan ahwalatlaryň
Ählijesin ýagşylyga ýorýardy.
Mysal üçin, ýatyp turýaň — keýpiň ýok,
Sebäbi düýşüňde kesellänmişiň.
Bähbit aýdýar: düýş tersine ýorulýar,
Enşalla, dert görmez bu gara başyň.
Howur salgymlanyp töweregiňde,
Dünýe eräýjege meňzäp durandyr.
— Gyşam gyşa meňzär, Enşalla — diýip,
Bähbit muny ýagşylyga ýorandyr.
Näçe gündür, ýelden gözüň açylman,
Gözýetimi ümez baglap durandyr.
— Ýagjak ýagşyň alamaty bi diýip
Bähbit eýýäm ýagşylyga ýorandyr.
Obada bir bendäň kazasy dolup,
Hossarlary gözýaş edip durandyr.
— Gowy adam anna güni gidýändir —— Diýip... onam ýagşylyga ýorandyr.
Ýeňil ýorgut bilen gaýgy-gussany
Egsip bilmejegiň elbetde, belli.
Ýöne welin, her niçikdir o sözler
Birazajyk tesellidi, teselli.
Diýýänine özi ynandymykan
Diýip, näme gerek müňkürlik etmek.
Hernä nesip etsin hemmämize-de
Ynanyp ýaşamak,
Ynanyp gitmek.
Artist
Bagty çüwýän pyýadalar bar ahyry...
Ol ömründe iki sagat Han boldy.
Soň-soň Han bolubam görlendir diýip
Bälçireýän gezekleri kän boldy.
Mahal-mahal uka batan çaglary
Hanlyk pursatlary girdi düýşüne.
Hem-de hoşal boldy keseden garap,
Özüni şol pursat alyp barşyna.
Hanlyga-ha başaraýjak ekenik
Diýen pikir ýene ýadyna düşdi.
Han sypaty bolmasa-da özüniň,
Süýji düýşde Hana juda meňzeşdi.
Puryjasy dolup ýogaldy bir gün,
Şundan öňki ömür öwrüldi düýşe.
Öldi welin, hatyrasym beýgeldi —
Beýle gadyr goýulmazdy hemişe.
Adamlar o bendäň çyn adyn tutman,
Pylan hanam gidiberd-ow diýdiler.
Ine, şonda ýatan kişiň ruhunyň
Muňa monça bolandygyn duýdular...Ol diýerdi käte özün ýaňsylap,
Han bolarmy meniň ýaly sähneden.
Häzir welin, hiç zat diýip bilmedi,
Gysga hanlyk döwrem galdy sahnada.
Pudak Agajanow
Obaňyz Hatabyň alkymyndady,
Şol ýerden her ertir giderdiň işe.
Özgäniň geplejek gepin ýazýansyň,
Ýa bolmasa, ýygnakdasyň hemişe.
Ýogsam, şahyr bolup dünýä inipdiň,
Muny sen özüňem az-kem duýýardyň.
Edaraň kürsüsin ýigrenmeseň-de,
Şahyrlary, şygyrýeti söýýärdiň.
Käte-käte pyşyrdardyň içiňden
Ýaňy pyntyk ýaran tutlary synlap...
Ine, indi ýetmişiňden ätlediň,
Dostlaryň toýuňa geldiler sylap.
Ömür o diýen bir ýeňil bolmady,
Ýöne sen mynasyp geçirdiň ony.
Mahal-mahal ýatlaýarsyň geçeni.
Emma Hatap hany, Lýowuşkin hany?
Döwletli öýüň bar, düzüw durmuşyň,
Ýaňy ýetmiş — tüýs bir ýaşajak wagtyň.
Köp görmesin, aramyzda gez-de ýör,
Sen bahasyn bilýänsiň-le bu bagtyň.
Bile işleşen ýoldaşy.
Bir pikir et, adam ogly
Bir pikir et, adam ogly,
Bu zeminden näler geçdi.Gylyjyndan ganlar daman
Zabun-zabun şalar geçdi.
Ýarym diýip, ýurdum diýip,
Ne ömürler gitdi köýüp.
Sahawatyn dünýä ýaýyp
Niçe Hatamtaýlar geçdi.
Porhan bolup dolup-daşyp
Bat alýandyr arkan gaýşyp.
Menzil-menzil ýollar aşyp,
Çeşme akdy, çaýlar geçdi.
Ýagşy güne dalaş edip,
Hakdan rysgal haýyş edip,
Nagra dartyp, nalyş edip,
Näçe ahy-waýlar geçdi.
Belent dagy depä öwren
Asyr geçdi kerwen-kerwen,
Gerçekleri dünýä beren
Şan-şöhratly aýlar geçdi.
Zemin, zemin — goja gassap,
Gidenlerde barmy hasap?..
Seret, birje goşgy ýasap.
Näçe pikir-oýlar geçdi.
Eger-de, ýaşlygym gaýdyp berilse
Eger-de ýaşlygym gaýdyp berilse,
Haýp giden wagty sypdyrmazdym men.
Gözlerin güldürip, gaşyn oýnadyp
Geçip barýan bagty sypdyrmazdym men.
Juda bir akylly boljak bolmazdym,
On ýedi ýaş näme etsin akyly!
Günä bilen, toba bilen ne işiň,
Ol ýaşyň öz kakuwy bar, kakuwy.Beýle beter çyn tutmazdan dünýäni,
Baýdak edinmezdim ýarym ynanjy.
Aýlawsyz-hilesiz ýaşanym üçin
Gözlerime çyn göründi ýalançy.
O döwürler däli-porhan Jeýhunyň
Düňderlip, düňderlip akýan döwrüdi.
Jahyllaryň, juwanlaryň aw aňtap,
Agşam baga seýle çykýan döwrüdi...
Ah, o günler, ah, o günler, o günler —
Alyslarda salgym atýan erteki...
Ýel düşende aýagyňa oraşar
Ýuka şahy köýnekleriň etegi!
Ötdüň ýaşlyk!
Sen ne beýle tiz ötdüň,
Duýman durkam geçdiň duşumdan!
Hyrçy dişläp seni gözläp ýörün men
Suratlardan, hakydamdan, düýşümden.
Töre geçip oturmadyň arkaýyn,
Bolduň bize bäş günlük myhman.
Indi nädip oňýanyma haýran men
Gündiz guwduraman, gijeler ykman...
Aklym ýetmez — öz başymdan geçiren
Aý-ýyllaryň salgym boldy, düýş.boldy.
Akmak! —
On ýediňi küýseýärsiň sen —
Ogluň ýaşy eýýäm ýigrimi bäş boldy...
Rowaýat
Haýwanlaryň içinde kim bolsa uly
Ýylbaşy bolmaly diýlipdir weli —
Bardygny bildirip sygyr molapdyr.
Ýöne eýýäm onuň şahyna çykanSyçan sypanjyrap murtun towlapdyr.
Il içinde gezip ýören gürrüň bu,
Bilemok, bu waka haçan bolupdyr.
Ýöne, garaz, hile bilen, al bilen
Ýylbaşy — ýeserje syçan bolupdyr.
Sadaka
Kim çagakam adym tutup enaýy,
Bir dem öz egninde göteren bolsa,
Ýa-da üwräp, ýatan sallançagymy
Täsin bir erteki otaran bolsa —
Alla ýalkasyn!
Dümewlän çaglarym ejem pakyryň
Hoş söz bilen göwnün awlan bendäni,
Hem-de käbäm käte süýtsüz galamda
Kim maňa uzadan bolsa emmäni —
Alla ýalkasyn!
Aýagyma tiken çümüp aglamda,
Kim başymy sypap diňdiren bolsa,
Kişä kesek atmak günädir diýip,
Kim çaga beýnime siňdiren bolsa —
Alla ýalkasyn!
Zalym  ýetim goýanda,
Kim meniň halyma gynanan bolsa,
Töhmetiň pidasy kakam pakyry
Kim halas etmäge synanan bolsa —
Alla ýalkasyn!
Bir jady duýgymy oýnap duransoň,
Öňünde baş egip epemde dyzy,
Ak gül ýaly näzik elleri bilen
Şarpyk çalyp, soňam näz eden gyzy —
Alla ýalkasyn!...Ondan bäri diňe zamana däl-de,
Seretseň adamam üýtgän ekeni.
Hawa, maýmyn bolup gaşymda oýnap,
Soň ýanyndan ýylan bolup.çakany
Alla ýalkasyn!
Sebäbi ol meniň gözümi açdy,
Men aldanyp adamlary tanadym.
Şeýdip kem-kem bu ýalança düşündim,
Şeýdip kem-kem kämilleşdi senedim.
Gowular gutarsa — dünýä gutarar,
Dirikäler saklaň olaň sarpasyn.
Durmuşyň tagamny gaçyrman gelýän
Ajap adamlary, Alla ýalkasyn.
Perzentlik duýgusy
Hydyr gören bu çöllerde
Meniň göbek ganym bardyr.
Diýmek, diňe şu günüm däl,
Geçip giden düýnüm bardyr.
Pikir-zikrim saňa tabyn,
Tagzym, çölüm, ýene tagzym!
Gollaryňda aýak yzym
Depelerde synym bardyr.
Güýç synadym bilim barka,
Ojak näme — golum barka,
Şahyrana ilim barka,
Şükür, şöhrat-şanym bardyr.
Ýollaryň bar uzap gidýän,
Ot-çöpüň bar özi bitýän.
Adam däli adam edýän
Yslam atly dinim bardyr.
Serhetiňden geçseň bir günYzlar seni bogun-bogun.
Taňrym diýip sygyndygym,
Ynsap atly Hanym bardyr.
Ak çägeler meniň urbam,
Watan!
Saňa başym gurban!
Goşgy bilen günüm görýän —
Iň bir halal nanym bardyr.
Dostlarym bar dumly-duşda,
Kimiň bilner irde-giçde.
Men adam men — däl perişde,
Günä etsem müýnüm bardyr.
Arkadagym — ene mekan.
On iki süňňüm sende bekän.
Barlygyňda iň ullakan —
Adam diýen çinim bardyr.
Laçyn
Öňbaýraga goýberildi alty at,
Ine, indi süýnüp gelýär bedewler.
Özleri-de bilmän galkynjaklaşýar,
Haýsynyň ozjagyn çen-çak edenler.
Bir ýaşuly o diýen bir tolgunman,
Käte-käte çala ýaýkap başyny,
Synlaýardy öňden gelýän atyn däl —
Iň yzdan gaýdanyň aýak urşuny.
Töweregiň jedeline goşulman,
Edýän oý-pikirin salyp içine,
Ylla, ol janawer eşidýän ýaly
Ýüzlenýärdi yzdan gelýän Laçyna.
— Ataň Ülker bolsa, eneň Meleguş,
Galmaly-ha dälsiň çaňa bulaşyp...Otyr dürbüsini gözden aýyrman,
Özi bilen diňe özi gürleşip.
Atlar bolsa has göterlip gykuwa,
Göýä ýer gyratlap uçup barýardy.
Üzlem-saplam bolup gelýän bäş bedew
Laçyndan arany açyp barýardy.
Şo barmaşa çapyksuwar ýigdekçe
Laçynyň jylawyn gowşatdy birden.
Erki-ygtyýary özüne berlen
Laçyn misli, örkün üzüpdi ýerden.
Henize deň syryn saklan ýaşuly
Bir gobsunyp, syçrap turdy ýerinden.
Gykylygyň, galmagalyň astynda,
Laçyn bedew geçdi häzir serinden.
Jedeli köşeşen aýlawyň içi
Güwläp durdy adamlaryň deňzinden.
Zowladyp goýberdi hälki ýaşuly:
— Uç, Laçynym, aýlanaýyn omzuňdan!
Ilki süýnüp geçdi pellehanadan
Meşhur Meleguşuň, Ülkeriň nesli.
Ol ýaşuly buýsanç bilen dillendi:
Asly bar bedewiň, asly bar, asly!.
Ähli zat özgerer öz wagty bilen
Ähli zat özgerer öz wagty bilen,
Pyntyk gunça bolar, gunça gül bolar.
Çybyjak öwrüler äpet çynara,
Çöllük deňiz bolar, deňiz çöl bolar.
Dil-agyzsyz Wagtyň hökmi rowandyr,
Alla oňa dynç gününi bermändir.
Adamam ahyry Wagta gurbandyr,
Aýlana-aýlana aýlar ýyl bolar.Bir deň zat: amanat hemmäň başy,
Adama, elbetde, adalat ýagşy.
Yzda goýup iň nurana alkyşy,
Boş kagyzdan gudrat dörär: pul bolar.
Pul özünde toplap bar keramaty,
Talaban ediner ähli ymmaty,
Daglary, daşlary ýarar haýbaty,
Men-men diýen ärler oňa gul bolar.
Akyly aňk eder bu bolýan zatlar,
Begzadaň ornuna geçer bezzatlar,
Iň bir ýakynyňa öwrüler ýatlar,
Oňa derek mähribanyň del bolar.
Ne gözel bolsa-da durmuşyň goýny,
Täze myhmanlara bermeli orny.
Wagtyň wagşyýana, iň gödek oýny:
Eziz adam, gözel ömrüň kül bolar.
Gökdepe galasy
Egninde göterip uzak ýyllary,
Eräpdir, eňräpdir, ýoýlupdyr gala.
Bu ýerde türkmeniň goç ogullary,
Ýurt diýip başyny goýupdyr, gala.
Atalar, agalar, eziz ogullar...
Ýalňyz bire baglanypdyr göwünler.
Gollarynda gylyç tutan gelinler,
Ömrüň baharynda köýüpdir, gala.
Köne diwar demimizi diňläp dur,
Göwnüme däl, ýeriň asty iňläp dur,
Kimler hamsygyp dur, kimler eňräp dur,
Gözýaş etmän gitmek aýypdyr, gala.
Ar-namysyň, müňläp gurbany ýatyr,Babalaryň ähti-peýmany ýatyr.
Bu ýerde türkmeniň imany ýatyr —
Mukaddesiň gala, beýiksiň gala.
Ýetginjeklere ýüzlenme
Oglanlar, men size arzuw edýärin,
Nurana beýnidir sagdyn bir ýürek.
Täze ýüzýyllyk siziň işiňiz
Biziňkiden az-a bolmasa gerek.
Bu topragyň Watan diýen ady bar,
Ony dilden kän gaýtalap ýörmäň siz.
Oňa tagzym ediň, egip başyňyz,
Göze ýaş aýlansyn — aýyp görmäň siz.
Bu mukaddes zatlaň edýän oýnudyr,
Şeýle bolýar duýgy dyňzan pursady.
Dile agram salmak barha azalar,
Il ölçeg ediner diňe gursagy.
Ekin ekiň, mal köpeldiň, jaý salyň,
Hemmesi-de iliň-günüň geregi.
Emma hassa bakyşy dek tebibiň,
Eger-eger, gözden salmaň Ýüregi.
Hawa, siziňkidir indiki asyr,
Ýurdy, halky dolandyrjak sizsiňiz.
Agyr ýüke taýynlanyň, tijeniň,
Ýoluňyz ak,
Belent bolsun sussuňyz.
Türkmen döräp, ilki agzalan sözüň
Biri ynsap, biri halal bolupdyr.
Öýlenjek ýigitler hakdaky sowal
Halalmydyr? diýen sowal bolupdyr.
Anketada beýleräjik soraga
Jogap bermek kyn iş däldir, aňsatdyr.Ýöne welin, ýakynyňy aldamak
Ýigitler aýyp zatdyr, geň zatdyr.
Il-gün bolsa Siziň ýakynyňyzdyr.
Olaryň öňünde etmäň ikilik.
Aslynda-da kämilleşýän adamzat
Ýaşap bilmez ýalan zada bukulyp.
Gözüň ýaşy ýaly arassa boluň,
Oklaw ýaly göni boluň, oglanlar.
Astynda atalar ýatan topragyň
Aýy boluň, Güni boluň, oglanlar.
Öz erkini ele aldy bu Watan
Belent tutuň Aý, ýyldyzly Baýdagyn.
Arzuw edýän: golaýlaşan asyrda
Hernä hasyl bolsun ähli aýdanym!
Maslahat
Kesek atyp arrygyňy gynama,
Häzir maňa degmez atan kesegiň.
Başga bir bendäni nyşana edin,
Gün bermeýän bolsa uçran keseliň.
Özüň görüp dursuň, keseg-ä däl-de,
Maňa häzir kän edenok gülle-de.
Hawa, gardaş, meni ýykmak tamaňy
Häzirlikçe zyňyp taşla kelleden.
Ynanaý, men senden gaty göremok,
Dogrujamdan gelsem, agyrýar nebsim.
Gijeler uklaman ýazýaň üstümden,
Ýok, gardaş, ýeňil däl seniňem kesbiň.
Hawa, gynansamam edil şu mahal,
Atýan kesekleriň özüňe deger.
Ýöne saňa bir maslahat bereýin,
Ýamanlaman ýaşap bilmeseň eger.Az-kem sabyr eýle, birneme garaş,
Bir gün pelek çarhyn tersine öwrer.
Şonda başga ýana kesek atsaň-da,
Meniň maňlaýyma patylar durar.
Galanynam özüň pikir edip gör,
Ýöne biçeme-hä däldir aýdanym.
Hemme zat tersine tutup ugranda,
Arkaýyn bol, baryp özüm aýdaryn.
Tebigatyň goýnunda
Doguldygym depeleri nazarlap,
Göçgünli baharda çykdym seýrana.
Aladaňdan ýagýan ýagyşdan soňra,
Gök gözýetim galdyrýardy haýrana.
Suw degmedik ýüzün ýuwan ýylaklar
Dogan Güne lowurdaşýar enaýy.
Çöl gülleri güjeňleýär özlerin,
Käsi elwan öwsüp, käsi daraýy.
Ajyguýyň suwy şeýle bir dury,
Döräpdir ol, meger, gözüň ýaşyndan.
Men bu ýerde gözüm aýryp bilemok
Alaňlaryň gasyn-gasyn döşünden.
Gaýtarma dek bezenipdir Garagum,
Bolmajysyn bolup ýazyň başynda.
Bagry byjyklaýan bir gamgynlyk bar,
Naşyja guzulaň mäleýişinde.
Belent mawy asman ummana meňzeş,
Şol ummanda ak bulutlar ýüzüp ýör.
Hanha, irden işe çykýan alaka
Öz ýaşajak ýerzeminin gazyp ýör.
Ýerdir gögüň arasynda — boşlukdaÇöl bürgüdi keýp edipler gaýyp ýör.
Birden-birden al-asmana atylyp,
Bir seretseň, aşaklygna taýyp ýör.
Gün ýene-de ýuka bulda duwlandy.
Düşdi maňlaýyma azaşan damja.
Owadan jahanyň seýilgähi kän,
Ýöne hiç birisi ýok Garagumça.
Garagumy bahar pasly görmedik
Entek hiç bir gözelligi görmändir.
Ak çägesi sorup alar yzyňy,
Päk howasy satylmaýan dermandyr.
Oda goýlan tüňçe eýýäm pyňkyrýar,
Ýöne howlugamok — ýetsin gaýnamy.
Sagadymam ýatyp dogry edipdir,
Aşgabat däl —
Tebigatyň goýny bi.
Bellikler depderçesinden
Adam ogly, adam ogly,
Göwnüň herne bolsun ýyly.
Ak süýdem-ä süýtdür weli,
Ähli maza gaýmakdadyr.
Saýlap-seçip gözelleri,
Bardyr ýaýnap gezildigi!
Çyn söýginiň hezilligi
Şeýle şirin köýmekdedir.
Öz-özüňi tapla gaty,
Başarsaň, al garamaty.
Kämilligiň alamaty
Men bir samsyk diýmekdedir.
Oýlanyp gör, sen öňürti —
Bal almagyň bardyr derdi.Şahyrlygyň başky şerti
Öwrenmek däl — duýmakdadyr.
Durmuş gurmak juda çetin,
Kän bir ýeke çapma atyň.
Ýok bolsa öz Hakykatyň,
Gep-köpüňkä uýmakdadyr.
Haýran galmagyň goşgusy
Bagtyň başky basgançagy
Bu jahana gelmekdedir.
Bilmän nämäň-nämedigin,
Dünýä nazar salmakdadyr.
Dik depäňde, şo-ol alysda
Ak bulutlar ýüzer assa.
Ah, şoňa bir elim ýetse
Diýip, arzuw kylmakdadyr.
Ýatyrarlar hüwdi bilen,
Sallançagyň bady bilen.
Enäniň ak süýdi bilen
Kem-kem boý-in almakdadyr.
Ak säherler ýagar ýagyş,
Asman saňa edip söwüş.
Dünýäň ýüzi — giden nagyş,
Bahar sazyn çalmakdadyr.
Günler dogar,
Günler batar,
Aý aýlanar hatar-hatar.
Bäbekligiň döwri öter.
Indi keýpiň — aýakdadyr.
Indi az-kem derlemeli —
Ýöremeli,
Gürlemeli...Duýup ýagşy, ýaramazy,
Indi bar gep — bilmekdedir.
Näme üçin damýar damja?
Başga adyň näme, eje?
Soraglaryň delje-delje —
Ejeň işi gülmekdedir.
...Menzil söküp öwrüm-öwrüm,
Gitdim senden — gunça döwrüm!
Seni ýatlap goja göwnüm
Ýene çaga bolmakdadyr.
Pähimler
.
Biperwaýlyk süýşüp ýakyn gelende,
Köpbilmiş köpelip,
Bilýän azalar.
Tapawut kiçelip çynda, ýalanda,
Olary saýgarjak bolýan azalar.
Garym-gatym bolar sähet, bisähet,
Okumyş bol bolar,
Çyn alym — gahat,
Iliň arasynda öwüt-nesihat
Berýän köpeler-de,
Alýan azalar.
Her kim öňe oklar hergiz bir özün,
Jahyllar-juwanlar tanamaz yzyn,
Aksakgal aşyk dek oýnadar özün,
Paýhasyna tagzym kylýan azalar.
Birine ýetmese ýüz maksat tutan —
Hany, razy bolup dünýäden öten?
Özgelerden aýyp gözlär öňýeten,
Öz aýbyny özi bilýän azalar.Aýdylýan aýdymlar goşulmaz saza,
Gadyr-hormat gaçar tagama-duza,
Döwür öňe gider,
Adamam — yza.
Emma muňa nazar salýan azalar.
.
Ýerden göteriljek bolsa Sahawat,
Alýan köpeler-de,
Berýän azalar.
Kemlik etmez boş kasamlar, wadalar,
Ýöne öz lebzinde durýan azlar.
Asyllylar azar,
Agraslar ýeňlär,
Göwreler ýognar-da,
Ýürekler ownar,
Kethuda diýjegiň bet işi oňlar,
Haram meýlis artar,
Derňän azalar.
Gulpuny gitdikçe agraldyp öýler,
Tagamlar goňşudan ogrynça iýler,
Ýaman zat hemmäniň gözüne iler,
Ýagşy zady welin, görýän azalar.
Atalary pisent etmez ogullar,
Hernä bizden daşda bolsun o günler,
Kise galňar —
Gedaýlaşar göwünler,
Säher Haky ýatlap turýan azalar.
Edep öwretjekler biedep bolar,
Mukaddes nakyllar gury gep bolat.
Hallalygy agzan adam köp bolar,
Ýöne halal ýoldan ýörýän azalar..
Buýsanç egsilmekçi bolsa kem-kemden,
Ynsan ýüreginde ýalkym azalar.
Ýata suwa dönüp pikir-hyýallar,
Däli göwünlerde tolkun azalar.
Gün görmek däl — ömür sürmek kyn bolar,
Är oňa däl, aýal oňa han bolar.
Gara görmän, haýbat atýan kän bolar —
Ýagyny yzyna serpen azalar.
Aýyp artar — adam galmaz haýrana,
Gezek berler batly-batly ýaňrana.
Gol ýapýan gytalar, aglan-eňräne,
Ynsabyň sudundan gorkan azalar.
Müýnürgär beýikler,
Çyrpynar egsik,
Aglasaň, aglaber,
Hamsyksaň, hamsyk,
Köpeler kölge dek yşnaksyz samsyk,
Akyly daş ýarýan kem-kem azalar.
Azap çeken duýgy böwri symsyklar,
Hany, toba eden, hany, syr saklan?
Garyplaşar, garyplaşar gursaklar,
Telpekli köpeler,
Erkek azalar.
.
Her döwürde bir hili zat ýoň bolar,
Bihaýalyk hemmesinden geň bolar.
Toý toý bolmaz —
Dawa bilen jeň bolar,
Özün saklap bilýän jahyl azalar.
Şerbazlar şeraby ýüzüne sylar,Saçagyň üstünde bulgurlar synar.
Ne gözel naharlar harama döner,
Haý-küşler ýol almaz,
Täsir azalar.
Dananyň sözlerin diňlän tapylmaz,
Ynsany päklige ündän tapylmaz.
Halaly, haramy dannan tapylmaz,
Aşa düşen artar, berhiz azalar.
Göz-gulban boluşyp gündiziň güni,
Nebir gyz-gelinler güjeňlär teni.
Söýüşýärler! diýip, aldamaň meni.
Aşyksumak artar,
Tahyr azalar.
Öten-geçenlerden gyrp-çyrp edip,
Ak kagyzy, gök syýany sarp edip,
Gazýetleri pak gazala gark edip,
Goşguçy köpeler,
Şahyr azalar.
.
Jemagatdan gaçjak bolsa tebähet
Sabyr senden gider,
Takat azalar
Galagopluk gaplap alar göwnüňi,
Bilmersiň nämeden —
Rahat azalar.
Üç esse ulalar ynsanyň gözi,
Arkaýyn ýatýana meňzemez ýüzi,
Agyr tozan örter daglary, düzi,
Kalbyňy gülledýän pursat azalar.
Müşdek bolup görner doly çuwalyň,
Alanyň az,
Kän görüner sowanyň.Baş bäsdeşiň bolar süýtdeş doganyň,
Gap-çanak köpeler,
Owkat azalar.
Gursagyndan uçar gider kanagat,
Ojagyndan gaçar gider bereket.
Ýap-ýaňky bol zatlar, gör, eýýam gahat,
Bisähet köpeler,
Sähet azalar.
Nebis atly şar gara bir güýç bolar,
Garynlar doluka, gözler aç bolar.
Dolmaz garna bar baýlygyň hiç bolar,
Myş-myşlar köpeler,
Söhbet azalar.
Gözýetim. Görnüş
Basyrnypdyr gara baga,
Arkasyna diräp daga,
Ýaýlyp ýatyr uly oba
Gözýetimde, gözýetimde.
Surnugan Gün kem-kem solýar,
Guşlar uçýar, guşlar gonýar.
Dagyň asty ümüzlenýär,
Gözýetimde, gözýetimde.
Obaň daşyn gorap hüşgär,
Bärde baglar hellewleşýär.
Gün sallanyp dagdan düşýär,
Gözýetimde, gözýetimde.
Çal gaýalar büklüm-büklüm,
Bulut süýşýär üzlem-saplam.
Aw agtarýar garry gaplaň,
Gözýetimde, gözýetimde.
Ýeňiljek goşgyNe ajap zat, dostlarym,
Bir-biregi sylamak.
Gowy däpler ilde bar,
Ýeke çapma, ile bak.
Dünýä şeýle gözelkä,
Namartlykdyr nalamak.
Hol köçeden sülmüräp
Barýan inçe bile bak.
Rysgalyňdan zeýrenip,
Aýyp bolar aglamak.
Çyk, melemtil meýdana,
Goşa gulak pile bak.
Juda kyn iş däl ahyr,
Garyp göwni aldamak.
Ýürek gysan çaglary,
Dutar duran dula bak.
Agyr, ata-enäni
Gara ýere duwlanmak.
Ýetim galan bir sen däl,
Bak sen, saga-sola bak.
Bir ýagşylyk edene,
Başym bolsun sadaga.
Atlanmankaň bedewe,
Toýnakdaky nala bak.
Günler çykar lowurdap,
Gök top atar gümmürdäp.
Dag başyndan lummurdap,
Inýän mele sile bak.
Pelek çarhy öwrüler,
Geler, gideniň geler.
Düýn aglan — bu gün güler,Mahal-mahal ýola bak.
Kişä kesek oklama,
Iliň ýolun bekleme.
Ýerdir seni ekleýän,
Atyz bilen çile bak.
Abat bolsun tünegiň,
Tä dolýança süregiň,
Aýdym aýtsyn ýüregiň,
Gök ýylakly käle bak.
Hindi mowzugynda iki goşgy
. Mahabharata
Şygyrýetiň, pelsepäniň ýurdy bu.
Oýlanýaryn, meger, şoňa görä-de
Nirä barsam, düşdi durdy ýadyma,
Hindileň eposy Mahabharata.
Agyr taryhynda bu gadymy ýurt
Daýanypdyr pähim bilen gaýrata.
Şonuň üçin ýada düşdi-de durdy,
Bu halkyň eposy Mahabharata.
Bezemen atlylar köşgüň öňünde,
Nyzam bilen düzülipdir parada.
Nämüçündir ýada düşdi ýene-de,
Hindileň eposy Mahabharata.
Boýnumyza gülli halka dakdylar,
(Şeýle halka dakylypdyr Gara-da!*
Ine, bu ýerde-de hakyda geldi
Hindileň eposy Mahabharata.
Tans üçin döräpdir hindi gyzlary.
Gara hally şol gyzlara garaňda,
Ýene hakydaňa gelýär, elbetde,Hindileň eposy Mahabharata.
Bu ajaýyp, bu owadan toprakda,
Arzuw etdim: ýetsin her kim myrada.
Hawa, hut şu ýerde dünýä inipdir,
Durmuş pelsepesi Mahabharata.
*Şahyr Gara Seýitliýew.
. Aktrisa bilen gürrüň
— Hindi kinosynda birje mowzuk bar,
Olam söýgi. Ýeri, başga näme bar?
Diýip, onuň bilen gürrüň açamda,
Ak dişleri bägül ýaly açyldy.
Garaluw gözleri güldi bagtyýar:
— Dünýäde söýgüden başga näme bar?
— Hindi kinosynda aýdymdan başga,
Zat ýok — diýip, bälçiredim ýamaşgan.
Ýene gara gözler ýandy bagtyýar:
— Dünýäde aýdymdan başga näme bar?
Diýip jogap berdi sowal bilen,
Söhbet tamamlandy :0 bilen.
Omar Haýýam
Ysraýylda bolanymyzda, biz şol ýurtda haýsy şahyryň ýörgünlidigi bilen
gyzyklandyk.
— Haýsy şahyr Sizde has köp okalýar? — diýen sowalmyza şeýle jogap
berdiler:
— Elbetde, Omar Haýýam!
Seniň döwrüň — ol bir eýýam,
Meniň döwrüm — bu bir eýýam.Iki aralyga bakman,
Ýaşap ýörsüň, Omar Haýýam.
Bu sözümde geň zat ýokdur,
Hawa, ýaşap ýörsüň diýýän.
Okalýarmyň — ýaşaýansyň,
Şeýle dälmi, Omar Haýýam!
— Gündogarda pähimdar kän,
Hemmesine sarpa goýýan.
Ýöne welin, çeper sözde
Meniň taňrym — Omar Haýýam
Diýdi bize goja ýewreý,
Seň adyňy dilden goýman.
Özem ol bir okumyşdy,
Eşidýärmiň, Omar Haýýam?!
Hawa, Şolom-Aleýhimiň
Watanynda seni söýýän
Muşdaklaryň kän ekeni,
Buşluk! Beýik Omar Haýýam!
Ýöne, belkäm, bu habara
Galyp duran dälsiň haýran.
Kimdigiňi birmahallar
Aňynsyň-la, Omar Haýýam!
Yspyhanyň Şaapbas myhmanhanasy
Şaapbas taryhda bolan bir adam,
Ýöne häzir meniň gürrüňim başga.
Myhmanhanaň gapysyndan gireňde,
Alnyňda biri dur, murtlary pişge.
Ine, şonda ilki kellä gelýän zat:
Doň suratmy ýa-da janly kişimi?
Ol bolsa depäňde howaladyp dur,
Arslanyňka meňzäp duran başyny.Ol özüne endik edinen borly,
Esli salym, ine, şeýdip durmany.
Gapdalynda durup bile surata
Düşen myhmanlaryň ýokmuş armany.
Haýbatynyň özi basýar sussuňy,
Garalyp dur ylla, äpet bir sütün.
Men Şaapbas diýip tutýar adyny,
Şeýle däldigine ynanmak çetin.
Beýle äpet dogulýandyr, elbetde,
Diňe Allaň özi nazar salanda.
Boý-syraty bilen myhmanhananyň
Adyny has galdyrypdyr belende.
Hawa, bagtyň çüwüp bir sebäp bilen
Yspyhana barsaň — şol ýerde düşle.
Garşy alar seni Şaapbas pälwan,
Eginleri — gaýa, murtlary pişge.
Otagyň açaryn eliňe tutdyr,
Paltoňy çykaryp asgyçdan asar...
Wezipesi ýönekeýden-ýönekeý,
Emma gabarasy sussuňy basar.
Şahsy mesele
Bardy daşym gallap duran dostlarym,
Olar hatar gurap, gözümden uçdy.
Men bilemok, ýa-ha heňňam garrady,
Ýa-da dostlaşylýan döwürler geçdi.
Nä jyn urdy — özüm duýman durşuma,
Dost boldy galaýdy iň bir gyt zadym.
Dostlar meni ýeke taşlap gitdiler,
Hany Kerim?
Hany Mämmet ussadym?Bilýärdik biz bir-biregi bahasyn,
Dostlugy bozmaga bolmandy delil.
Gurbannazar bilen bir ýerde ýatyr,
Ullakan ýürekli çepiksi Halyl.
Bizi dostlaşdyrdy jenap şygryýet,
Şygryýetiň ýoly bolsa azaply.
Bir-birekden peýda görjek bolmandyk,
Ownamandyk — ýaşamandyk hasaply.
Ah, bir bilsediňiz, eziz dostlarym,
Bu gün Sizi, gör, nähili küýseýän!
Ýegre dostlar seýrekledi daşymda,
Elbetde, men muňa juda kemsinýän.
Ýok, men zeýrenemok, wagty gelende,
Mümkin, dost-ýarlaram azalmalydyr.
Mümkin, Bir-birekden görülýän peýda
Gara teňňä çenli sanalmalydyr?
Munam başaramok. Sebäbi diýseň,
Söwdadan-satykdan çykanok başym.
Beýdip men samsykdan dost gazanan ýok,
Gugaryp galsa-da töwerek-daşym.
...Bardy daşym gallap duran ýigitler.
Bardy bir-birinden dana dostlarym.
Siz bir bilsediňiz — bu gün men Sizi
Nähili küýseýän köne dostlarym!
Dostum gürrüň berýär şeýle janygyp
Dostum gürrüň berýär şeýle janygyp,
Ant içipler üstündäki Hudaýdan.
Ýöne nämüçindir kem göremok men
Bahymrajyk gidenimi bu taýdan.
Her niçikdir dogry dogry diýýärin.
Gardaşym, bu gepiň ýalan diýemok..Toba, iň ýigrenýän zadym-a ýalan,
Özüm ýalan sözleninem duýamok.
Sabyrdyr takaty elden gidermän
Sabyrdyr takaty elden gidermän,
Ynsana, elbetde, sabyr gerekdir.
Saglyk bolsa, beglik bolar diýlipdir,
Baryny görmäge ömür gerekdir.
Şükür edýäň, nan tapylsa iýmäge.
Hoşal bolýaň, pul tapylsa sowmaga.
Ýöne Durmuş diýilýäni duýmaga
Ykballar ýeňil däl — agyr gerekdir.
Köne diýip zyňyberme könäňi,
Halallykdyr Hakyň, halkyň halany.
Ýola düşseň, bilgin pellehanany,
Ýöremek üçin-de ugur gerekdir.
Arzuw edýän: aglatmasyn ahwalyň.
Dürli dilegçisi kändir Rahmanyň:
Ýigrendigi ýagyş bolsa daýhanyň,
Çarwalara ýagyş-ýagmyr gerekdir.
Bolup bilseň aýakda däl, başda bol,
Bir bişekil sudur däl-de, keşde bol.
Ýeke çykma, men-menlikden daşda bol,
Ýaradandan özgä höwür gerekdir.
Lezzet alýaň seýran etseň çarbaga,
Meňzäp bilseň, meňzejek bol bagbana.
Öňýeten awunyp bilmez aglana —
Awunmak üçinem bagyr gerekdir.
Adam ogly, bolaweri seresap,
Ýeňsäňde dur töhmet atly gara zat.
Sowuk gan küýsese pähim-parasat,
Juwan ýüreklere howur gerekdir.Taşla, dostum, boş bolsady ekmäni,
Oňa derek iýlen duzy haklaly.
Götermäge batga batan ykbaly
Gudraty güýçlüden emr gerekdir.
Özüň oka tutma jan gerek bolsa,
Çaňyndan çekinme un gerek bolsa.
Garny aç adama nan gerek bolsa,
Göwni aç ynsana şygyr gerekdir.
Ah çekip, her näçe etse-de perýat,
Her aşyksumakdan bolaýmaz Perhat.
Edermen ärlere şan bilen şöhrat,
Ýelgant bedewe şöwür gerekdir.
Durmuş çalym edýär täsin tomaşa:
Men mähnet pil gördüm, bagş egýär peşä.
Öz ýüzi, öz sözi bolmadyk kişä
Dawaly durmuş däl — gabyr gerekdir.
Dutary söwütden ýasamaýarlar
Dutary söwütden ýasamaýarlar,
Dutar üçin goja tut bolsa ýagşy.
Adalatdan gowy zat ýok dünýäde —
Aglanlar ahyry şat bolsa ýagşy.
Il içine ýagşy däpler ýaýrasyn,
Märekede gürläp bilýän gürlesin.
Dostlarym, harytsyz dükan gurasyn,
Dükanyň içinde zat bolsa ýagşy.
Wagty bardyr oturmagyň, turmagyň,
Hergiz gadyry gaçmaz görküň-görmegiň.
Döwri geçdi göçüp-gonup ýörmegiň,
Oturmaga belli ýurt bolsa ýagşy.
Atly bolsaň, kän bor saňa sereden,Ýaman gözden gorawersin Ýaradan.
Dileg-haýyş bilen bir ýere giden
Tilki bolup ýörmän, gurt bolsa ýagşy.
Işli elden çykýar iň ajap haly,
Hawa, hünär gerek ýöreder ýaly.
Gözelleriň göwnün ereder ýaly
Gözleriňde ýanar ot bolsa ýagşy.
Sülmüreşsin Garagum çölünde
Ak çägäniň görki ýüpek selinler.
Gül göwsüňiz guramasyn, gelinler,
Emmede, elbetde, süýt bolsa ýagşy.
Kiçi kiçi bolsun, uly-da uly,
Ýat eller ýolmasyn açylan gülli.
Her näme diýseler diýsinler weli,
+= däl-de,  bolsa ýagşy.
Ýazlagda
Göwnüme bolmasa, şol uzak ýyllar
Baharyň gelşi-de başgaçarakdy,
Baş aýlardy, gök kürteli gözýetim,
Sähranyň howasy ylla şerapdy.
Birdenkä çaňjarar asmanyň asty,
Öçügsirän Güni gizlär bulutlar.
Süýtkädisin egne alan gyzlara
Ogryn garap, ýuwdunardy ýigitler.
Uzakçyl däl ak çagbaly öýlänçi,
Sähra suw sepeläp geçer-de gider.
Tebil tapan bir bölek guş güsürdäp,
Golaýjak bir ýere uçar-da gider.
Agşamlar ak öýüň gapylarynda,
Goňşy söhbet açar goňşusy bilen.
Başlygam öýüne märeke toplar,Özüniň patefon bagşysy bilen.
Ah, atyr sepinen gysga gijeler,
Niçik şahyrana, niçik hoşamaý.
Gözün aýryp bilmän sereder durar,
Çarwa gözellere aşyk bolan Aý.
Şeýleräk bolardy porhan tebigat,
Baharyň çagynda — gül ýaşlygynda
Oglanlygym bu görnüşi gujaklap,
Günün geçirerdi serhoşlygynda.
... Yza baksaň, hakydaňa gelip dur,
Ýüz-de bir hekaýat, müň-de bir waka.
Ýada düşdi ýatdan çykan ýazlagam,
Ömrüň Güni dagdan aşyp barýarka.
Ýaşlygyň ýüki
Gyşda gar ýapynyp, ýazyna gülläp,
Agyr zähmet bilen dem alýar Lebap.
Uruş ody bolsa ýanýardy lowlap,
Ýarym ýalaňaçdym, ýarym açdym men.
Oňa derek, ah, nähili ýaşdym men.
Gelmese-de topuň, tüpeňiň sesi,
Çaňap durdy Amyderýaň depesi.
Kä surnugyp, käte dürsäp nepesi,
Paý-pyýada menzillerden aşdym men,
Oňa derek, gör, nähili ýaşdym men.
Dyz eperdim selpäp ýadalanynda,
Giň çölüň adamsyz adalarynda.
Ömrümiň hatarly ýodalarynda
Hut ajalyň özüne-de duşdum men,
Emma ýan bermedim, sebäp ýaşdym men.
...Egninde ýönekeý alaça köýnek,
Özi-de durşuna görk bilen görmek.Başlandy şol gyzyň yşkynda köýmek.
Gündizi, gijesi bir bihuşdum men,
Sermestdim men, tarhandym men, ýaşdym men.
Aýlar, günler aýak çekmän ýöräp dur.
Ýatlanymda şindem süňňüm eräp dur,
Indi o gyz o dünýäden garap dur,
Ykbalyň oýnuna bialaçdym men,
Çydapdyryn, şükür, herne ýaşdym men.
Ýaşlyk — ýarym asyr yzymda galdy,
Armanym — şol söýen gyzymda galdy.
Diňe akyl-huşum özümde galdy,
Baş çykaryp bilmän halys çaşdym men:
Goja boldum...
A nähili ýaşdym men.
Şu günüň goşgusy
Tüweleme, bar zada
Bar-la indi hukugyň...
Daýaw göwre gerek däl,
Bar gerek zat — ukybyň.
Görüp durşuma görä,
Olam sende bolmaly.
Anha, giden mülküň bar
Ak üzümli, almaly.
Ony nädip edindiň?
Däl men onuň haýrany.
Özüňe ýol edindiň
Emiraty, Eýrany.
Nirä gitseň, ýol bolsun,
Bar oňa-da hukugyň.
Gyzyl pulmy? Tapylar,
Bar gerek zat — ukybyň.Olam sende ýok zat däl,
Görýän, üç gat jaýyň bap,
Iki firma saklaýaň,
Olarda-da paýyň bar.
Haçan, nädip edindiň?
Bilemok men onçasyn.
Alan dälsiň ahyry
Özgeleriň oljasyn.
Garažyň bar ullakan,
Az däl, del, del maşynyň.
Iýen dälsiň ahyry
Hakyn başga kişiniň.
Halalmy ýa harammy —
Kän bir oňa garaman,
Ýaşap ýörsüň.
Gün — seňki.
Sür döwrany sag-aman.
Ýetmişinji ýyllarda redaktor bolup işlän ýoldaşyň kän gaýtalan sözleri
Goşgy çynlakaý bolsun,
Bolsun örän merdana.
Sagdyn bolsun ideýa,
Sözler bolsun dürdäne.
Ejiz bolmaly däldir,
Çyn liriki gahryman.
Ýokdur biziň durmuşda
Neşe diýlen zährimar.
Ruhy siňsin setire
Gahrymanlyk döwrüniň.
Oba gidiň, durmuşy
Içgin synlaň, öwreniň.
Gynandyrýan goşgularEder halky pessimis.
Mert eserler dörediň,
Belent bolsun sussumyz.
Hemmeden öň şahyrda
Giň bolmaly gözýetim.
Bakyň ajap durmuşa,
Ne ölüm bar, ne ýitim...
Öňde barýan pagtaçy,
Öňde barýan pileçi...
Gahrymandan dos-doly.
Şäher, oba — il içi.
Hemmelere mahsus zat,
Ýaş wagtynda söýüşmek.
Emma weli, bolmaýar
Iş wagtynda söýüşmek.
Adam alçak bolmaly,
Durmaly däl ýygrylyp.
Ýaşamaly hemmeler
Diňe gülüp, ýylgyryp.
Goşgularyň içinde
Görmäýin men gözýaşy.
Gaýgy, gamsyz ýaşana
Wada berýän ýüz ýaşy...
Şeýle arzuw beslärdi
Niýetinde, pälinde.
Ajal ony apardy
00-iň ýarpy ýolunda.
Şöhrat aýdymy
Säherler synlamda göwnüm göteren
Köpetdagyň belent gerşine şöhrat!
Täze güni öz ýoluna ataranGöwher Günüň dogup gelşine şöhrat.
Basan yzym oglanlygyň bagynda
Gizlenipdir saçlarymyň agynda.
Ýigitligiň serden geçen çagynda
Däli-porhan bolup söýşene şöhrat.
Bu ýollarda bukdaklaman, bukulman,
Takdyr bilen tutluşanda ýykylman,
Öňde gara görse, yza çekilmän
Diňe öňe tarap süýşene şöhrat.
Tapawut ýok garyplarda, baýlarda,
Gün geçýär gün üçin pikir-oýlarda.
It eýesin tanamaýan jaýlarda
Säw bilen goňşusy duşana şöhrat.
Täsin tebigata gözellik beren,
Daglarymda çynar, düzümde jeren.
Ýüzüňe mydama ýylgyryp duran
Seýilgähim güle-gülşene şöhrat.
Bahar bir çetinde durup meýdanyň,
Gözýetime baksaň, gönener janyň.
Ýagyşdan soň nur çaýylan asmanyň
Älemgoşar atly nagşyna şöhrat!
Ilki çarwa bolar ýagmyry küýsän,
Bahasyn bilýändir çöllerde suwsan.
Alalarda jaraň-jaraň köl ýasan
Aladaňdanlaryň ýagşyna şöhrat.
On derde sataşan, ýüz bela duşan,
Agyr alaňlardan sag-aman aşan.
Ömründe öz sözün diýmäge çalşan, —
Berdinazar atly gagşala şöhrat!
Jennet jana çakylykUzyn tomus paýawlandy, naşyjam,
Ukusyndan başga wagty işlijäm,
Öý bikämiz — ýaňy iki ýaşlyjam,
Ataň bilen birdem oýnamaga gel.
Özüňi görkezmek eý görýän kesbiň,
Boýnuma alýaryn, men senden asgyn.
Dökän-saçan edip oturgujuň üstün,
Ellemesiz zady ellemäge gel.
Gahar edip gaşlarymy çytmaýyn,
Ýadatsaňam, eýdip-beýdip çydaýyn.
Seni bize köp görmesin Hudaýym,
Güldürip, guwdurap, oýnamaga gel.
Alyp goýdum gurjaklaryň täzesin.
Ýöne özüň barkaň gurjak neýlesin!
Ataň-a bir howa seni güýmesin,
Sen bolsa ataňy güýmemäge gel.
Seni gutlap iki ýyljagaz bilen,
Başyňy täçläli güljagaz bilen.
Düşünip bolmaýan diljagaz bilen
Geň-enaýy söhbet eýlemäge gel.
Men dünýäde täsinligiň gurbany,
Indi sen öwredýäň maňa gülmäni.
Özüň iýip ardylanja almany,
Ataňa-da az-kem emlemäge gel.
Ýaş arzuw edeli uzakdan-uzak,
Gaşyňdan ogşaly gezekme-gezek.
Biz saňa gerek däl, sen bize gerek,
Ýanymda näzijek saýramaga gel.
Hem tans bilýäň, hem ylgap bilýäň,
Täsin gülüp bilýäň hem ýyglap bilýäň.
Hossarlary diňe sen ýygnap bilýäň,
Biziň başymy jemlemäge gel.Gel, eý dünýe, bu söwdany oňlasaň
Gel, eý dünýe, bu söwdany oňlasaň
Gel, eý dünýe, bu söwdany oňlasaň,
Seniň bilen alyş-çalyş edeýin.
Sen-ä garyp ýaşlygymy gaýdyp ber,
Men baýlygmy saňa bagyş edeýin.
Ýetmiş ýylda der saçyplar gazanan
Sylag-serpaýlarym seniňki bolsun.
Üstesine hiç zat talap etmäýin,
Diňe on sekiz ýaş meniňki bolsun.
Elimden al derejämi, çinimi,
Ä-ä diýmen: iň bir zabun işi ber.
Ýöne ýetde-gütdelikde geçirlen
Düýşe dönen şo-ol on sekiz ýaşy ber.
Seňki bolsun, içi ýumşak maşynym,
Seňki bolsun, gatbar-gatbar otagym.
Maňa besdir, şo-ol on sekiz ýaş bilen
Garyp çatmam — şol köneje ketegim.
Müň bir aladadan hum bolan kelläm
Deşik pökgi ýaly bolup ýeňlesin.
Kakabaş günleri küýsän ýüregim
Porhan bolup, gursagyma sygmasyn.
Öňümdäki mele-myssyk nany al,
Deregine ýylçyr gara daşy ber,
Daş çeýnäpler, gum ýalaplar oňaýyn,
Emma maňa şol on sekiz ýaşy ber.
Öwezin almaga ýitirlen ömrüň
Hakym barmy, ýokmy, hany aýdyp ber.
Men bu dok durmuşy saňa bereýin
Sen garny aç ýaşlygymy gaýdyp ber!Garrylyk mukamy
Güýç gadyryn bilmediň sen,
Güýçlüleriň biri wagtyň.
Ala dagyň aç arslany,
Dereleriň şiri wagtyň.
Ýylgyrýarsyň käte-käte,
Geçmişiňi salyp ýada.
Başga gyz ýok bu dünýäde,
Bir gözeliň ýary wagtyň.
Ýeňdi, ýyllar seni ýeňdi,
Gaýnap duran ganlar doňdy.
Gije bilen gündiz deňdi...
Ak geliniň äri wagtyň...
Goňras takyr, akja alaň —
— Ine, seniň ýatlamalaň.
Güýçden galan garry peleň
Kaýda galdy böri wagtyň?!
Ýaş indi bir çene ýetdi,
Ýatdy, gardaş, howruň ýatdy.
Ýalan düýşe döndi gitdi,
Arassaja — gury wagtyň.
Sen gidersiň — ýurduň galar,
Ýygyp-düýren zadyň galar.
Galsa diňe adyň galar —
Ýagşylyk et diri wagtyň.
Dost hatyrasy
Hemmesi gutardy.
Hemmesi geçdi.
Ömür tamam boldy, düşünýärmisiň?
Bu daş köçelerde ýaňlanmaz indiMeniň adym tutup gygyrýan sesiň.
Seniň şo-ol haýbatly gadamlaryňa
Mundan beýläk gadamymy goşma ýok.
Bu şäheriň meşhur çaýhanasynda
Çişligiň başynda ikileşme ýok.
Älemgoşarsypat şahy köýnekli
Inçe billi, bakyşlary humaýy
Gözelleri taşlap nirä gitdiň sen,
Nirä gitdiň, Abdylhalym Ýumaweý?!
Seniň ýoklugyňda galmazmy ýetim
Biziň ýaşlygymyzyň şäheri Kerki?
Göwnüme bolmasa, ine, şeýdibem
Gaçyp barýar dünýäň görmegi-görki.
Ýoluny saklajak bolamok häzir
Gözlerimden gaçan goşa düwmäniň.
Başga näme edip biljek zadym bar,
Ýaşlyk dostum, hemra bolsun imanyň.
Iňirdi
Eger saçlar wagtyndan öň agarsa,
Tebigata igenmezden öňürti,
Bilip goýuň, gara saçyň jellady
Garrylyk däl, iňirdidir iňirdi.
Eger saçlar düşüberse irgözin,
Bir bahana gözlemeden öňürti,
Bilip goýuň: saçsyz goýan Peläket
Igesypat iňirdidir iňirdi.
Eger duýman durkaň dökülse dişler,
Körügini agtarmazdan öňürti,
Bilip goýuň: bu derejä ýetiren
Gargyş däl-de, iňirdidir iňirdi.Günleriň bir güni bükülse biliň,
Haka nalyş etmeziňden öňürti,
Ganymyňy gaty pugta tanap goý,
Bili büken iňirdidir iňirdi.
Ajaldan gutuljak ýokdur, elbetde,
Ýöne, biliň, ölmezden has öňürti:
Öňde-soňda şirin jany aparjak
Dert däldir-de iňirdidir iňirdi.
Sanjara seredip ýazylan goşgular

Bu gün ýigit çykdyň on ýedi ýaşap,
Ýylgyrýaň sähelçe dodagy dişläp.
Hernä bagtyň çüwüp, ykbalyň işläp,
Ýörejek ýoluňda ýaran tapylsyn.
Bereketli gelsin ýaşyl ýazlaryň,
Düýşüne gir gözel-gözel gyzlaryň.
Möhür bolup galsyn basan yzlaryň,
Aklyňa, şekliňe haýran tapylsyn.
Gök ýaýlada ak bedewiň kişňesin,
Ak ýyldyzyň ýanyp dursun, ýaşmasyn.
Owal-ahyr başyňa iş düşmesin,
Düşäýse, beladan goran tapylsyn.
Çykan çeşmäň halal, arassa aslyň,
Ala meýdanlarda bolmagyn asgyn.
Hak sylasyn, kem bolmasyn rysgyň,
Mydam maňlaýyňdan dirän tapylsyn.
Bu dünýäni tutup bolmaz harsuryp,
Ýöne ykbal galawersin gobsunyp.
Mele gelin gujagyňda owsunyp,
Gapdalyňda ganat gerýän tapylsyn.Pikir etmek gerek, oýlanmak gerek,
Dünýäni saklap dur bir döwüm çörek.
Hernä çep gursagyň bolmasyn gurak,
Göwni gülletmäge seýran tapylsyn.
Men arzuw etsemem, edemok aşa,
Bagtyýar bol oglum, är kimin ýaşa.
Zabun zamanlar öwrülsin düýşe,
Sür, köşek, sürmäge döwran tapylsyn.
.
Ýylçyr daşy ýalap ýeller geçende,
Daglaryň depesin bürände duman.
Ýolda-yzda galan bolsaň, ezizim,
Öz öýüňe sag-aman bar, sag-aman!
Sary tomsuň ak alnyna çydaman,
Salgym atýan çagy Çöl atly umman.
Uzak ýola düşen bolsaň, ezizim,
Öz obaňa sag-aman bar, sag-aman!
Agzy ak köpükli goja Hazaryň,
Al-asmana atylşyna garaman,
Hallan atýan bolsaň gomlar içinde,
Kenaryňa sag-aman bar, sag-aman!
Bulutlary böwsüp barýan uçaryň
Çal ümüre çümen bolsa bu zaman,
Men çagyrýan, senem çagyr Hudaýy,
Uçar guşuň ýere gonsun sag-aman!
Men dünýä bakýaryn howatyr bilen,
Kalbymda howsala, göwnümde güman.
Eý ezizim, çarkandakly ýollaryň
Synagyndan sag-aman geç, sag-aman!
Eger-de köşegim, seniň kastyňa,Çenelse keseden şar-gara keman,
Özümi oklaýyn onuň öňüne,
Sen yzymda galsaň bolýar sag-aman!

Men saňa seredip özümi görýän,
Ömrüň on ýedinji ýazyny görýän.
Kyrk bäşinji ýyldy — Ýeňiş ýylydy,
Asmanyň, Zeminiň tanyş ýylydy.
Lebabyň topragy, Günorta çöllük,
Çopanlar polkunda edýärdim gulluk.
Geljegim, görjegim öňümde heniz,
Duýdurman gursaga giripdi bir gyz.
Iň uly baýlygym — entek Enem bar,
Serde hyýal, ýüregimde ynam bar.
Ýassygym gazýetdir, owkadym kitap,
Dünýäň gözeldigni duýýardym okap.
Kagyz tapyldygy — ýazýardym goşgy,
Söýgüçeräk bardy onuňam yşgy.
Ýatlaýan o döwri ýatlan dek düýşi,
Ah, garyp günleriň on ýedi ýaşy!
Şöhrat näme gerek?
At näme gerek?
Oglanlyk bar ahyr olara derek.
Gaýgy näme gerek?
Gam näme gerek?
Olary hiç biri tutanok derek!
Baýlyk näme gerek?Zat name gerek?
Başga maksat üçin urýarka ýürek!
Günä, sogap bilen ýok meniň işim,
Ah, Aklyň öýjügi — on ýedi ýaşym.
Soň-soňlar aladaň agralýar barha,
Peýda bolup Nebis atly ýuwdarha.
Düýn ir bilen bäşdiň, bu gün on gerek,
Kän gerek, kän gerek, örän kän gerek.
Zatdan başga zadyň gaçypdyr weji,
Dek düýn sen Adamdyň, bu gün allajy.
Gözüň doýanokmy — diýmek sen gedaý,
Nädip ýasaýypsyň adamy Hudaý?!
...Men saňa seredip batýaryn oýa,
Hem içimden ýalbarýaryn Hudaýa:
— Eý Biribar, garaşyk et, kömek ber,
Ýalançyda ýaşar ýaly rahat.
Hor etme, har etme, zada zar etme,
Ýöne gözi gedaýlykdan halas et!
Men bolsam, salgyma meňzeş dünýäde
Pul goýjak bolmadym.
Goýjak boldum yz.
Hawa, men biri kem ýetmişe ýetdim.
Indi seň kalbyňa girendir bir gyz...
Guwançly goşgy
Jahana geleňde dokuzyň düzüw —
El-aýakly, gözli-göreçli boldum.
Ak çägesin düşek berdi Garagum.
Gollarymy gerdim — gulaçly boldum.Ýüregime ornap-ornap günsaýyn,
Enäniň ak süýdi boldy ynsabym.
Ir öwrenip algy-bergiň hasabyn
Il bilen ümeli-üleşli boldum.
Gep diňledim — özenini gözledim,
Depä çykdym — guzaýyny gözledim.
Dost ýitirdim — öwezini gözledim,
Dosta-ýara hernä ynançly boldum.
Ak ýagyşlar mawy ýazy getirdi,
Çypar tomus — közi getirdi.
Keltejik ak gyşlar buzy getirdi,
Olardan eý alyp, berdaşly boldum.
Jerenler sürlenip indiler kaka,
Ellerim zowalsyz uzaldy oka.
Gözlerim at! diýdi,
Ýüregim ýalka!
Ýalkadym. Birhili begençli boldum.
Ejeme aýdamda bu ahwalaty
Hopugyp, gumry deý gerdi ganaty:
Guba jeren guba sähraň zynaty —
Oňarypsyň, oglum! –
Alkyşly boldum.
Kakam bolsa diýdi: Gulak goý, iner,
Owadan zat kändir, gözüň eglener.
Sen şonda göze däl, ynsaba eýer,
Bu pende kanun dek garaşly boldum.
Garaguma ýagyş ýagdy, gar düşdi,
Ýüregime bir çümmüjek gor düşdi.
Onsoň töre gara gözli ýar düşdi.
Gelim-gidim, baryş-gelişli boldum.
Ojak ojak ýaly.
Öýüň öý ýaly.Hemme zat ýerbe-ýer, elipbiý ýaly.
Magtymguly döwlet başy diýýäni —
Ogla gözüm düşdi,
Buýsançly boldum.
Ýene ýagyş ýagýar, ýene gar düşýär.
Tüýnügimden Gün jyklaýar — nur düşýär.
Arman, ýöne saça gyraw ir düşýär —
Ýigit ýüreklikäm çal saçly boldum.
Aýdanyň diňlense, goýulsa gadyr,
Çal baş şahyr!
Başga islegiň nedir?
Gelişiňi gözüň öňüne getir —
Sopbaşdym.
Il-günli, gardaşly boldum.
Ýalaňaçdyň,
Egin-eşigiň bitdi.
Biakyldyň.
Aklyň äleme ýetdi.
Bir arzuwyň bardy — olam perzentdi,
Goç ogluň bar —
Yzym tirkeşli boldum.
Kän zat bilýän.
Ýene bir zada düşün:
Birje ömrüň bolsa, birje-de başyň,
Şol baş amanatdyr.
Başga kimmişiň?
Men kaýyl: ynsana degişli boldum.
Indi öz ogluma diýýärin Iner,
Owadan zat kändir, gözüň eglener.
Sen bolsa, göze däl, ynsaba eýer —
Açyk ýaşap, göwni güneşli boldum!
Sen eneňi juda söýýändigiňiSen eneňi juda söýýändigiňi
Bildirjek boluplar oda düşýärsiň.
Gijeler hekaýa ýazýaň o hakda,
Gündizler o hakda goşgy goşýarsyň.
Meniň welin, saňa nebsim agyrýar:
Näme üçin çekýäň sen munça azap!
Eneňe söýgiňi bildirmek üçin
Bar ahyr başga bir ýönekeý hasap:
Säher bilen turup ýüzleriňe syl;
Maňlaýyndan ogşap, gaşynda otur.
Şuny göz üçin däl, ýürek bilen et,
Yssy bolsun yhlas, çyn bolsun gadyr.
Eneler bildirmez ejizlänini.
Gözlerine garap ony biljek bol.
Ol seň üçin ýüz ölüp, ýüz direldi,
Senem bir gezejik gurban boljak bol.
Ene halky seniň göwnüň gülüdir,
Ýöne olarda-da bolýandyr göwün.
Oňa erte goşjak goşgyňa derek
Birje ýyly sözi aýdaý sen bu gün.
Ýogsam birden gijä galmagyň mümkin.
Eneleriň ömri — iň gysga ömür.
Ene bolup biweç ogla syn etmek
Eý Allam! Nähili agyrdyr agyr.
Ýetmiş bosagasynda ýazylan goşgy
Geljege göz dikip barsa-da adam,
Geçeniň tiz-tizden düşüp dur ýada.
Menzilleri sökdüň paý-u-pyýada,
Indi elden beýle-beýle iş gelmez.
Ýaşlyk çagyň meňzese-de ýalana,
Göwnüň gider geljege däl — ozala.Sataşarsyň ýene müň bir gözele
Ýöne welin, başky söýgiň duş gelmez.
Dilgir bolma, bir salymjak ýaşansyň,
Ak alkymdan, al ýaňakdan ogşansyň...
Bagtyň çüwse, belki, ýüz hem ýaşarsyň,
Ýeser ýeri, şo-ol ýigrimi ýaş gelmez.
Bihudalyk etme, çapma zyýana,
Gudurap meňzejek bolma juwana.
Arrygyň gynama, mundan buýana,
Akyl gelse geler, ýöne huş gelmez.
Ýürekler suwludy, her ýerde ýörsek,
Göwün ganatlydy, otursak-tursak.
Däli-porhan bolup kükräpdiň, gursak,
Indi saňa onuň ýaly joş gelmez.
Bu günler ýeteniňe kaýyl bol,
Müzzerme-de, gaýratly bol, gaýym bol.
Bu — pelekdir, urgulara taýyn bol,
Ikindiň bolupdyr, gaýdyp çäş gelmez.
Häli-häzir gulak barka eşdewer,
Solar gözüň ýagyn iýen keşdeler.
Ahyr bir gün guraýandyr çeşmeler —
Aglajak bolarsyň — göze ýaş gelmez.
Entek öz ykbalyn özi ýazan ýok,
Uçýan kän-de, Ýerden örkün üzen ýok.
Aý, ýyllardan öňe düşüp ozan ýok,
Katumyt bol, dördüň dolman, bäş gelmez.
Tanyşlyk
Tanaman çiňňerlip dursuň ýüzüme,
Eý Dünýe, menem bir ynsanyňdyryn.
Bu pany jahanda, bu ýalançyda
Diňe dogry sözi küýsäniňdirin.Özüm-özümiňki däl dogup-döräp,
Şer iş köpeldikçe meň halym harap.
Öňýeten ýylpylda biperwaý garap,
Mal däl — mylakata suwsanyňdyryn.
Seret, pese tagzym edýär beýikler,
Çyn egsilip,
Ersip barýar galplar.
Adam dälem adam etjek boluplar
Ýören sähnesypat Gulhanyňdyryn.
Çoýmaga Gün, aňkarmaga Aý berip,
Garra kellä müň bir pikir — oý berip,
Şarpykdan, ýumrukdan ýetip paý berip,
Maňlaýymdan seýrek sypanyňdyryn.
Bolandyryn saňa şeýle bir belet,
Ýylgyrşyň ýasama, gurluşyň galat.
Şonda-da gözüme pugtarak seret:
Yşga düşen däli-porhanyňdyryn.
Şahyrlar harlasa öz senedini,
Tabşyrdygy bolar amanadyny.
Eý Dünýe, henizem tanamadyňmy —
Kem-kem sabap barýan ynsabyňdyryn.
Ýylgyr adam, bu günüňe hoş bolup
Ýylgyr adam, bu günüňe hoş bolup,
Ýöräp bilýäň, uçup bilýäň guş bolup.
Gudurama Ýaradandan daş bolup —
Gara daglar gagşar zora çydaman.
Görüp dursuň, kalbyň welin duýanok,
Sen akmysyň, garamysyň diýenok.
Ýuwdup ýatyr, ýuwdup ýatyr — doýanok,
Ýer çaýkanýar ahy-zara çydaman.Seret, külli adamzady durşuna
Bugdaý başy göterip dur gerşine.
Tüp yssyda meňzäp erän gurşuna
Ak çäge garalýar gora çydaman.
Bagt diýilýän ynjyk närse ýatanda,
Burnuň ganar agzyň aşa ýetende.
Keç ykballar gazabyna tutanda,
Bende eňrär Biribara çydaman.
Dünýe porhan bolýar ala ýazlarda,
Gudrat gördüm ýönekeýje näzlerde.
Göz dokunan bereketli güýzlerde
Şaha synar gyzyl nara çydaman.
Gursagymda dyňzap dur bir monolog.
Pese beýik diýjek bolýan — bolanok.
Çyn şahyrlar ajalyna ölenok,
Ölýär olar namys-ara çydaman.
Dünýä, seni söýýärin men
Dünýä, seni söýýärin men,
Ýaşap ýörün ine-gana.
Ýöne seniň oýnuň deň däl,
Sen bir ýana, men bir ýana.
Hanha, iki adam gelýär,
Biri nadan, biri dana.
Dana kişä ýüz bereňok,
Nadana-da diýýäň jana.
Menem muny ýokuş görýän,
Aň-düşünjäm diýseň köne.
A sen bolsa öňe gitdiň,
Sen bir ýana, men bir ýana.
Belki, mamla däldirin men,
Ynjykdyryn çenden aşa.Dogry gepli boljak bolup,
Ýetdim ine, ýetmiş ýaşa.
Gara görsem gara diýýän,
Agy görsem ak diýýärin.
Bar zada-ha bar diýýärin,
Ýok zada-da ýok diýýärin.
Sen başyňy ýaýkaýarsyň,
Bu bolşumy alma sana.
Ine, şeýdip gidip barýas,
Sen bir ýana, men bir ýana.
Jedelleşsek sen ýeňersiň,
Seň ýanyňda men kimmişin?
Özüm ýeke, ömrüm çäkli,
Amanat bu ýalňyz başym.
Gujagyňda ýaşap ýörün,
Ne öýke bar, ne-de kine.
Diňe görüp durşuň ýaly,
Sen bir ýana, men bir ýana.
Keselhanada edilen ýazgy
Ejizi göremde elinden çekdim,
Gözýaşlyny görsem durup bilmedim.
Günleriň bir gün özüm ýykyldym,
Ýykyldym — ýerimden turup bilmedim.
Sebäbini biljek bolup nädeýin —
Bu dünýäniň nämesi kän — derdi kän.
— Edýäniň ýagşylyk, eýsem, nämüçin,
Alla saňa bu emgegi berdikän?
Gara çyny bilen şeý diýýär biri,
Bar güýjümi jemläp ýygyrýan çala.
Men mydama lezzet alýan otursam,
Ýöntemräk pikiri adamlar bile.Ertesi gün başujumda oturyp
Bir ýaşuly adam göwünlik berdi: —
— Şeýle, inim — biler bolsaň Biribar
Halan bendesine berýändir derdi.
Her gelen ýeňletjek bolýar ýüküňi,
Men bu ýerde gyşyk gürlän görmedim.
Jepasy kän bu ýalançyň ýüzünde
Ýyly sözden güýçli derman görmedim.
Pelegiň oýunlary
Daglaryň başynda sowuk gar ýatyr,
Daglaryň düýbüniň göm-gök oty bar.
Entek-entek düşünmeýän dünýämiz
Seretseň, her hili gudraty bar.
Obaň gaýrasynda ala meýdan bar,
Deň ýaryna gökden düşüpdir yzgar.
Gapdaldaky gumlar gitdikçe gyzýar,
Onda çypar tomsuň alamaty bar.
Akly haýran edýär Ussadyň eli:
Gollaryň howry bar, gerşiňem ýeli.
Garynja, elbetde, garynja weli,
Durmuşda onuňam delalaty bar.
Gül, eger, gülmäge bahana bolsa,
Harydam harytdyr, bahaly bolsa,
Dünýäniň Gyş diýen gahary bolsa,
Ýaz diýenem mähir-mylakaty bar.
Perişdeden kem dälsiň öz ýanyňda,
Haram gatanjy bar iýýän nanyňda.
Diňe o dünýäň däl, bu dünýäniň-de
Jenneti, dowzahy, kyýamaty bar.
Awdan galyp ah çekmeli wagtlar,Özün daga urup ölýär bürgütler.
Bir gapydan girip çykýar ýigitler,
Içinde äri bar, peläketi bar.
Bir adam bar, ady-sory çykanok,
Baýlygy ýok, emma sahawaty bar.
Onuň dyrnagyna degmeýän kişiň
Ýasama dag ýaly mahabaty bar.
Güýç-gurbatyň aýlanyp dur ganyňda,
Geň-taňlyk görersiň her bir ýanyňda,
Mal bakýanyň däl-de, mal soýýanyň-da
Seret, sag boly bar salamaty bar.
Belli däldir, näçe ömür sürjegiň.
Adam ogly, gowy bolsun görjegiň.
Bir eýýamlar geçen-giden gerçegiň
Şindem ýaşap ýören rowaýaty bar.
Ene-ata gaçyberse yhlasyň,
Goý, ýakaňdan tutsun seniň ynsabyň.
Kerwen-kerwen geçip barýan ynsanyň
Herne dowamy bar-dowamaty bar.
Şygryýet
Gadrym gaçýar diýip alma göwnüňe,
Iller gudratyňy duýýandyr, şygrym.
Adamataň nesli döräli bäri,
Adam saňa gulak goýýandyr, şygrym.
Sensiz aýdym bolmaz, sensiz saz bolmaz,
Olarsyzam şire bolmaz, duz bolmaz.
Gülsüz-güläleksiz ýazdan ýaz bolmaz,
Bu hakykat hemmä aýandyr, şygrym.
Şöhle bolup haýyr-sahawat ýaýýan,
Sensiň — gursaklara gözellik guýýan.
Meger, bu dünýäde özüni söýýänSeni-de, gürrüňsiz, söýýändir, şygrym.
Sen zerur bu alabeder dünýäde,
Garaňky günde-de, ýagty günde-de.
Umydyny elden beren bende-de,
Saňa sygynýandyr, uýýandyr, şygrym.
Ine, iki gudrat çykýar meýdana,
Bir tarapda saçak, bir çetde dana.
Kim söze topulýar, kimse-de nama,
Kim ýaşap, kim diňe iýýändir, şygrym.
Her hili ýagdaýda, her hili halda,
Hemaýat berýärsiň bu agyr ýolda.
Aslynda adamzat tilsime däl-de,
Keramatly söze haýrandyr, şygrym.
Şahyr däl — bäş sözüň başyny taslan,
Biz awçy, sen bolsa elýetmez asman.
Gündogarda seni şöhrata beslän,
Pyragydyr, Omar Haýýamdyr, şygrym.
Gülzar bolup, gyýlan göwnümi açýaň,
Birden ganatlanyp, asmana uçýaň.
Seniň gapdalyňdan sygyryp geçýäň —
Ynsan sypatlyrak haýwandyr, şygrym.
Öz güýjüňi, öz görküňi ýitirme,
Ýakut ýaly ýansyn dursun setirler.
Hem-de hiç bir zady göwne getirme,
Bu bir şeýleräjik eýýamdyr, şygrym.
Eý, erkin ruhum!
Şahyr — Allaň mähri siňen oglany.
Haýyr-sogap gursagyna guýlany.
Aýak däl —.agyzda bol diýleni —
Alkyşly dillerden dile gideli.Ömür bir närse däl köýdürer ýaly.
Agşamyň şemaly hüwdüler ýaly.
Az-kem aýnar ýaly, guwdurar ýaly,
Ýumşak ýorunjaly pele gideli.
Ýaş hem indi kyrk däl, ýa-da elli däl,
Baryp ýetjek menzilleriň belli däl.
Arzuwym çökder däl, pälim uly däl —
Aýlary alkyşlap, ýyla gideli.
Hernä pelek gyssamasyn ýaşmaga,
Guba depelere münüp-düşmäge.
Oglanlygym bilen salamlaşmaga,
Egni gök kürteli çöle gideli.
Eý, erkin ruhum — göwnümiň güli,
Gitmelidir bir gün Taňrynyň guly.
Behişde barylsa has gowy weli,
Dowzaha gitsegem, bile gideli.
Keteni köýnek
Durmuş gitse gidibersin ileri,
Biz bolsa ýatlaly öteni, köýnek.
Gujaga salypdyň gyzlar içinde,
On dörde, on bäşe ýeteni, köýnek.
Ömri uzak bolsun ýüpek süzeniň.
Seýilgähi bolduň goşgyň, gazalyň.
Seni geýen her bir gumly gözeliň,
Bar ýalydy peri gatany, köýnek.
Şowurdyň öz-özi gürlär durardy,
Gülýaka alkymy zerlär durardy.
Täjihoraz bolup parlar durardy,
Türkmeniň şahandaz Watany, köýnek.
Gyz-gelinler sypanjyrar, sallanar,
Şemal degse, etekleriň ýellener.Gobsundygyň — apbasylar dillener,
Tisgindirip öýde ýatany köýnek.
Gyz gülmüräp bir ýigidi ýalkap dur,
Göz astynda ýüregini okap dur,
Şol tarapdan jennet yzy kükäp dur,
Gözüň ýagyn iýen keteni köýnek.
Dost barada ballada
Ine, ýene bir dostumy ýitirdim,
Walla, işim ugruna däl, ugruna.
Duşan çagym görüşerdim gujaklap,
Olam meni basar ýördi bagryna.
Aramyzdan gyl geçmezdi diýmäýin,
Ýöne adam kän bir geçip bilmezdi.
Ýagly palaw bişirende aýaly
Men barýançam agzyna zat almazdy.
Onuň jaň edýänin duýar durardym,
Ýatjak wagtym jyňňyrdanda telefon.
Oňat dynç almaga arzuw edýänin
Duýdurardy her gün, dostum Garahan.
Doglan günüm oglumdan öň gutlardy,
Myhmanlary garşylardy men bolup.
Şu ýagdaýda esli salym ýaşadyk,
Aýdylşy dek, bir jan-u-ten bolup.
Bir gün bolsa, ýatmazymdan öňünçä
Öňki ýaly seslenmedi telefon.
Men welin, hut şol gün dosta mätäçdim,
Hawa, men mätäçdim saňa, Garahan!
Ine, şeýdip näçe ýylyň dostlugy
Ýüzüň sowup geçdi gitdi duşumdan.
Indi-indi hasap edip otursam,
Edil şol gün, aýrylypdym işimden...Hyjyw bar gursakda, hyýal bar başda
Hyjyw bar gursakda,
Hyýal bar başda,
Adama näme zat gerekmiş başga?
Bir gadak ýigrenç,
Bir çuwal söýgi,
Ep-eslije şatlyk, sähelçe gaýgy.
Oňşup bilmese-de bir-biri bilen,
Artygrak Çyn gerek,
Kertigräk ýalan.
Tapylsa dost bilen wepaly nöker,
Duşmanyň öz-özi alnyňdan çykar.
Özüňe düşünýän söwer ýar gerek,
Şan-şöhrat hökman däl, namys-ar gerek.
Dost-ýarlaryň bilen hasap bolmaly,
Ýuka nebis, galyň ynsap bolmaly.
Bolmaly, ýene-de bir zat bolmaly,
Kalbyň açyk, ruhuň azat bolmaly.
Özüňki bolmaly pikiriň, kelläň,
Azajyk akylam bolaýsa kem däl.
Ýatdan çykan zat barmyka, bagyşla,
Ýene näme gerek bulardan başga?
Gowulyk, gowulyk, gowulyk gerek,
Hem-de bir azajyk şowlulyk gerek.
Şertler
Sen maňa düşünmek isleýän bolsa,
Onda ilki öz-özüňi derňäp gör,
Özüňden özgäni görmän geçme-de,
Il üçinem bir salymjyk eňräp gör.Maňa düşünjegiň çynlakaý bolsa,
Agraldyber egniňdäki ýüküňi.
Käte-käte garşy gidip özüňe,
Özgä uzat öz iýmeli hakyňy.
Almagam-a ýaman närse däl welin,
Bermegiň-de lezzet bar, ynanaý.
Bu dünýäde täsin zatlar bolýandyr,
Bir gezejik bereniňe begenäý.
Sen maňa düşünmek isleýän bolsaň,
Gara-ha gara diý, aga-da ak diý.
Ikisiniň ýerin çalşyr diýseler,
Meniň bir ýüzüm bar, ikisi ýok diý.
Ýeňil günde guwdurama, hekgerme,
Agyr günde egin gysma, müzzerme.
Ejize-de, asgyna-da ýüz beräý, —
Bir özüňden ökdelere ýüz berme.
Beýge galdygyňça pes tut päliňi,
Aýlaw-hile näme gerek — çaga bol.
Duşman duşmandygny gizläp duranok,
Heran-haçan dost sumakdan ägä bol.
Aldamag-a aýyp zadam görlenok,
Dönüklik etseler — şony aýyp gör.
Özüňi oda ur diýmäýin welin,
Gerek bolar, mahal-mahal köýüp gör.
Hawa, maňa düşünjegiň çyn bolsa,
Ynsabyňy barja zatdan gymmat gör.
Gözel ýerler kändir welin dünýäde,
Göbek ganyň daman ýerin jennet gör.
Şo şertleri berjaý edip biläýseň,
Maňa az-kem düşünmegiň mümkindir.
Görşüň ýaly, juda geň-taň adam men,
Hawa, men tetellä düşünmek kyndyr.Dürdäneler dünýäsine çakylyk
Bu dünýäde aýdylmadyk sözem ýok,
Bu jahanda diýilmedik zadam ýok.
Arman, bu eýýamda sözüň manysyn
Tirip, çirtip bilýän kän bir adam ýok.
Hasanaklap, nirä barýaň, eý adam,
Alnyň, ýoluň açyk bolsun, hoş gördük.
Salam bersem, näme diýip geň görýäň,
Gözüň aç, gursagyňy boş gördük.
Ömri gäwüş bilen geçirer ýaly
Durmuş beýle bimany däl, görýän men.
Bu dünýäde parasada gol bermän,
Nädip ýaşap bolýanyna haýran men.
Diýýärler: Gudraty güýçliniň özi
Ýalançyny ýaradypdyr söz bilen.
Sözüň gudratyny diňe duýmaly,
Ol gudraty görüp bolmaz göz bilen.
Ol dünýä-de ugradýarlar söz bilen,
Başga hiç zat sözüň ornun tutanok.
Kölegäni kowup barýan eý, bende,
Näme üçin şuňa aklyň ýetenok?!
Kiseler garypka, kalby baý eden
Goşgulara, gazallara gurban men.
Bu jahanda Pyragyny tanaman,
Nädip ýaşap bolýanyna haýran men.
Sözden ýasalypdyr beýik kitaplar,
Men olarda gudrat gördüm, güýç gördüm.
...Garnyň-a golus-a doludyr welin,
Eziz adam, göwnüňi-hä aç gördüm.
Ah, nähili şypakerdem bu DünýeAh, nähili şypakerdem bu Dünýe.
Ýekeje bir ýeser ýeri — soňy puç.
Ykbal aýyrmasyn bizi gülmekden,
Arman, aglamalam bolýar ir-u-giç.
Sallançakda ýatyr suw ýaly çaga,
Onda entek ne gurbat bar, ne-de güýç.
Ýadaw ene hüwdüleýär, üwreýär,
Olam saňa hossar bolar ir-u-giç.
Garnyň doklugydy uly arzuwym,
Doýa garna iýip bilmän gezdim aç.
Dilgir bolma — üç arzuwyň bar bolsa,
Birden biri hasyl bolar ir-u-giç.
Ýaşap ýörüs bir-birekden ýaşyryn.
Günä edýäris-de, ökünemzok hiç.
Ýöne hatyrjem bol:galplygyň üçin
Öz-özüňi ýigrenersiň ir-u-giç.
Bu dünýe şeýle giň, şeýle ümmülmez,
Seret, onda ne gyra bar, ne-de uç.
Ýöne ol darala-darala, seni
Ýeke garyş ýerde gizlär ir-u-giç.
Seniň giň goýnuňa sygmadyk dünýäň
Ine, ahyr senden şeýdip ala öç.
Bu — ajydyr.
Emma ýalňyz adalat
Hut şundadyr.
Düşünersiň ir-u-giç.
Ömür
Biz çagadyk, gum içinde
Ýaşalardy oba bolup.
Seret, anha, Daşlyň oýy
Ýatyr indi çäge bolup.Başdan indi agyr ykbal,
Dalap geçdi gara şemal.
Eziz uýam Annajemal,
Penaladyň Käbe bolup.
Ömür maňa düşdi gymmat,
Özüň çaga, ýüküň mähnet.
Üstesine gara töhmet
Igledipdi ige bolup.
Dilimde Hak içsem, iýsem
Gabardamok, näme diýsem.
Gören görgim dur henizem,
Maňlaýymda joýa bolup.
Hawa, kän zat gördi gözüm,
Ýüregimde ýokdur dözüm.
Goý, eşdilsin her bir sözüm
Şükür! bolup, Toba! bolup.
Hernä geçdi-gitdi bary,
Alkyşlaýan Biribary.
Dik başymda — gyşyň gary,
Göwnüm gülýär çaga bolup.
Eý, dost-ýarlar, eý, gardaşlar,
Aman bolsun karz başlar.
Alkyş alyň — ak alkyşlar,
Geler bir gün miwe bolup.
Göz ýetirip barýan barha:
Biz köpçülik, Taňry tenha.
Şükür, ýaşap ýörün, ynha,
Berdinazar aga bolup.
Ham-hyýal
Sen bu ýalançyny juda çyn tutduň,Olam maýmyn bolup oýnady seni.
Owadan-owadan allary bilen
Guduratdy seni, güýmedi seni.
Hawa, sen dünýäni gaty çyn tutduň,
Gujakladym, gysymladym öýütdiň.
Ugrunda selpediň, hallanlar atdyň,
Ol welin, sylaýyn diýmedi seni.
Dünýä saňa gözün gypdy gyz bolup,
Aklyň aldy durşy bilen näz bolup.
Aşyk bolduň, guduradyň ýaz bolup,
Emma görüp dursuň, söýmedi seni.
Diýseler Bu dünýä panydyr pany,
Sen ondan çykarjak bolmadyň many.
Ýalançynyň çig süýt emen myhmany,
Aňryň ne palçykdan eýledi seni?
Hawa, bu dünýäni tutmakçydyň sen,
Entek kän zatlary etmekçidiň sen.
Utulmakçy däldiň, utmakçydyň seni,
Görýäň, beýtmäge goýmady seni.
Ýadawlyk
Agras oý-pikirler ýadatdy halys,
Huma dönen kelle boşaşsyn biraz,
Soňsuz hysyrdydan daljygan ýürek,
Demini dürsesin, köşeşsin biraz.
Gümra bolduň soňy gelmez işlere,
Ýatsaňam goýanok girip düýşlere.
Gaçyp gitjek gümany ýok hiç ýere,
Iş-pişe gapyda garaşsyn biraz.
Gursakda galypdyr görnäçe düwün,
Kömege çagyrýan şeýtanyň suwun.
Bolgusyz gep bilen çişirlen göwünÖýkesini ýazyp, ýaraşsyn biraz.
Adam pakyr çig süýt emipdir, arman,
Gezip ýör kemini özünden görmän.
Mydam özge bilen göreşip ýörmän
Öz-özi bilenem göreşsin biraz.
Hüw-hak! diýip ýören derwişler deýin,
Başym alyp ýaşyl ýaýla gideýin.
Yz çalyp, aw aňtap seýran edeýin,
Gök ýylak saçymy daraşsyn biraz.
Depämde düýrügen çygly bulutlar
Gözlerin ýaşartsyn gülüp-gülüpler.
Berdinazar aga çaga boluplar,
Guba depelere dyrmaşsyn biraz.
Sermest bolup gelen bahar aýynda,
Ömrüň giç öýleden öten çagynda.
Ýetimsiräp galan Daşlyň oýunda
Tenha özi bilen gürleşsin biraz.
...Ine, gök gübürdäp atýar haýbatyn,
Depe bilen düzi saýgarmak çetin.
Goý, ýagşyň astynda galyp gözýetim,
Asman bilen Zemin birleşsin biraz.
Daglar
Düşegiň Ýer bolsa, üçegiň Asman,
Diwary daşlardan örülen daglar.
Gaý-tupana başyn egmän, sarsman
Kerem-keramata öwrülen daglar.
Göwsi doly ýol-ýodadan, öwrümden,
Atylan ok geçip bilmez böwründen.
Gyşyň gazabyndan, günüň howrundan
Saçy ak, sagrysy çalaran daglar,Jülgeleri bardyr bakjaly-barly,
Etegi ýagyşly, depesi garly.
Heran-haçan görseň başy humarly,
Gerşinde bulutlar düýrügen, daglar.
Gatlaklary gatlaklara dyrmaşan,
Çal dumany gowaklara ornaşan,
Depesinde aç arslanlar arlaşan,
Başy asman bilen birigen daglar.
Gün düşende jülgeleriň düýbüne
Arkan ýat-da, birazajyk meýmire.
Ýüzläp derde melhem bolan mumyýa
Gözümden ýaş bolup syrygan daglar.
Agyr uka batan derelerinde
Gyşyň gara güýji oýananynda.
Güne ýanan ýylçyr gaýalarynda
Nije ýowuz ýeller sygyran daglar.
Haka sygnyp ýola düşseň ir bilen,
Sataşarsyň gaplaň bilen şir bilen.
At başyny çekip, howatyr bilen
Çola zawlaryna girilen daglar
Gözel jülgeleriň lezzeti bilen,
Gerimi, göwrümi, gudraty bilen.
Howalasy bilen, haýbaty bilen
Bizi belentlige çagyran daglar.
Pespäl
Üýtgeşik bir zat gerek däl,
Bagda guşlar saýrap dursa,
Ilden-ile barýan ýollar,
Çar tarapa ýaýrap dursa.
Keramat bar, gyzyl kölde,
Alamat bar, ýylçyr buzda.Bolýar bize gyşda, ýazda
Howa sowap, maýlap dursa.
Utulmasaň söwdalarda,
Suw bol bolsa howdanlarda.
Bolýar, ala meýdanlarda,
Alma, narlap gülläp dursa.
Halal bolsa bu giň ojak
Ýeri, başga näme diýjek?
Goç ýigitler ýalňyşmanjyk
Ýary seçip-saýlap dursa.
Gumry gonsa üçegiňde,
Nanyň bolsa saçagyňda.
Kemiň näme, gujagyňda
Agtyjagyň oýnap dursa.
Ýok zatlara başyň goşma,
Näme gerek mundan başga?!
Ylham atly täsin çeşme
Ýetmiş ýaşda gaýnap dursa.
Alkyşlaly iýlen duzy,
Bu arzuwyň ýokdur yzy.
Besdir, bize Allaň özi
Käte nazar aýlap dursa.
Bedew ata tarypnama
Aslyma guwanýan seni göremde,
Onsoň nädip, saňa haýwan diýeýin.
Buýsanjyňdan ynsan alsyn görelde,
Onsoň nädip, saňa haýwan diýeýin.
Toýnakda ot, gerşinde-de şemal bar.
Duruşynda üýtgeşik bir kemal bar.
Bize bakýan gözleriňde sowal bar,
Nädip onsoň, saňa haýwan diýeýin.Söweş güni agyp düşsem eýerden,
Aglap dursuň, gidip bilmän o ýerden.
Ýallaryň ýüpekden, endamyň zerden,
Nädip onsoň, saňa haýwan diýeýin.
Ýüreklere ýakyn, gözlere ýyly,
Sypamaz sagryňy del kişiň eli.
Şöhradyň — perzendi, namysyň — guly,
Ýeri, nädip, saňa haýwan diýeýin.
Synlap durmak gör, nähili ýakymly,
Danalar dek salyhatly, akylly.
Ölseň jaýlanarsyň ynsan şekilli,
Nädip onsoň, saňa haýwan diýeýin.
Ýat illerde nala çekýäň ýerlemän,
Wasp etmek kyn, akly juda durlaman.
Goýaly mundan artyk gürlemän
Ýeri, nädip, saňa haýwan diýeýin!
Terbiýe sapagy
Diýleni etseňiz, öwretmek menden,
Watany söýmeli jan bilen tenden.
Atany, enäni kem görmän ondan,
Iýeniň-içeniň halal bolmaly.
Adamy bolsaň-da haýsy eýýamyň,
Ýalan däl-de, dogry bolsun diýýäniň.
Ýarym! diýip ömürboýy söýýäniň
Üç-dört däl-de, birje aýal bolmaly.
Niýeti-päliňi ýagşy tutmaly,
Ir turmaly, gijirägem ýatmaly.
Bu dünýäden senem bir gün gitmeli,
Bu hakykat başdan aýan bolmaly.
Sogap gazan, günä bolsa hasap et,Ynsabyňa bermelisiň hasabat.
Gerçekleriň gursagynda sahawat,
Amanat başynda hyýal bolmaly.
Erbet işdir kişä kesek oklamak,
Däp bolmaly — iýlen duzy haklamak.
Näçe kyn bolsa-da, çaga saklamak
Nesil öndürmeli — dowam bolmaly.
Ömri öýkeletme — geçirme nalap,
Durmuşa çykaňda çykmaly halap.
Ýene bir zat: tapylmasa kileläp,
Bir gadak utanjyň-haýaň bolmaly.
Özüň bileňokmy — diňle bileni,
Yhlas eýle — işiň bolsun ileri.
Häzirlikçe berjaý ediň şulary,
Soňun görmek üçin aman bolmaly...
Geçileni gaýtalamak
Kim akylly saýsa özün,
Onda kän bir akyl ýokdur.
Aglamadyk adam ýokdur,
Aýdylmadyk nakyl ýokdur.
Gül açylmaz ýaz bolmasa,
Nädip oňjak näz bolmasa.
Bir çümmüjek duz bolmasa,
Hiç tagamda ýokum ýokdur.
Yşyk gözläp, galyp tümde,
Kän zat gördüm bu ömrümde.
Her ýylpyldap ýanýan şemde,
Ýagty bardyr —
Ýalkym ýokdur.
Tüweleme, dälsiň çaga,
Alym bolduň, bolduň aga.Öz-özüňi tanamaga
welin, hergiz çakyň ýokdur.
Baýlyk ýygnap assa-assa,
At-owazyň arşa ýetse,
Aýnamagyn — taňry tutsa,
Öz zadyňa erkiň ýokdur.
Ýene bir zat bize aýdyň,
Eger, molla bolup adyň,
Diňlenmese diýen zadyň,
Şondan ajy höküm ýokdur.
Agla — aldap alan bolsaň,
Eňre — ýasda gülen bolsaň.
Bu ýalança gelen bolsaň —
Gitmezlige hakyň ýokdur.
Oýlanmaga itergi
Uzunly gün uklap ýatan meýdanlar,
Jana gelýär ýazyň ýagyşlaryndan.
Heder edip, gaça duruň adamlar,
Bigünä bendäniň gargyşlaryndan.
Göwne degmäň, bihuda gep aýytmaň,
Söz ýarasy bitýän däldir, unutmaň.
Ýalňyşlygam boş gidýändir öýütmäň,
Adam sapak alsa ýalňyşlaryndan.
Ýürek gyýlyp, ýokuş degse-de näler,
Ýamanlyk undular, ýagşylyk galar.
Eli, kalby sahawatly ynsanlar,
Bähre tapýar alan alkyşlaryndan.
Adam käte öz-özüňe duşmandyr,
Dogry ýola saljak diňe puşmandyr.
Ýigidiň kalbyna uçgun düşýändir,
Güldesse gyzlaryň göreçlerinden.Gün ýaşar, ýaşan Gün ýene-de dogar,
Ýerden göterlen bug ýene-de ýagar.
Şahyr geň-taňlygy alandyr, meger,
Beýwan çölleriň derwüşlerinden.
Gürrüň
Gürrüňe çagyrýan ýakyny, daşy,
Boş görmäň, ýürekden çykýan alkyşy.
Umydyňy elden berme, eý kişi,
Garly gyşyň soňy ýaşyl ýaz bolar.
Doýulmaýan bu owadan dünýäde,
Haýranlar galýarsyň kä bolýan zada.
Soňuny saýmazdan berýärler wada,
Diýmek, öz sözünde durýan az bolar.
Bagty duýýaň söýeniňde, söýleňde,
Gülki, şatlyk mekan tutsun öýlerde.
Goly çyzgap göreş tutsaň toýlarda,
Güýç görkezjek bir çukanak dyz bolar.
Ýyllara duwlanyp bekeýär beýni,
Daglary göterýär baýyrlaň egni.
Ine, aý-günleriň edýänje oýny:
Gök garpyzyň içi gyzyl köz bolar.
Eziz adam, abat bolsun üçegiň,
Bagty çüwsün, başgaň bagtyn açanyň.
Görüp dursaň naz-nygmatly saçagyň,
Baş hümmeti bir çümmüjek duz bolar.
Janyň sag, başyňda akyl-huş bolsa,
Garrylyk nämemiş, göwnüň ýaş bolsa.
Kalby darykdyrýan çytyk gaş bolsa,
Göwünleri nurlandyrýan näz bolar.
Parhy ýokdur, begmi ýa garyp bende,Bergili biz bir-biregiň öňünde.
Unutmaň doganlar, ahyr soňunda
Biz pakyrdan galjak öçmez yz bolar.
Dünýe hakda dünýewi goşgy
Guwduraman, gaýyp ýörmän howada,
Käte geçmişi-de salmaly ýada.
Sähralary söküp paý-u-pyýada
Çykypdyk şol gadym oraçalardan.
Bu dünýe geňlikden-taňlykdan doly,
Adamlaryň ala niýeti-päli.
Adalatam az-kem ýylgyrar ýaly,
A:gy aman saklaň garajalardan.
Ýatamda, turamda dileýän Hakdan:
Gora ak jereni şar-gara okdan.
Danalary halas ediň samsykdan,
Kesiň bikemaly, derejelerden.
Seret, hon-ha ýalan jort atýar çyna,
Bäs gelmek juda kyn, galpyň güýjüne.
Arlap duran arslan — janyň ujy-la,
Gorkýan, ýylan dilli ýaranjaňlardan.
Eý, Taňrym, görene göz bolupdyryn:
Gör, kim bilen ýüzbe-ýüz bolupdyryn —
Men bu ýalançyda bez bolupdyryn
Çem gelen göräldä eýerjeňlerden.
Ak garly gyş geldi, geçdi gök ýazym.
Şükür, boş gitmedi çeken azabym.
Erkek duşman bilen oňşaryn özüm,
Daş et, dost saýylýan çüpejelerden.
Portret
...Dik depede Asman, aşakda-da Ýer.Arasynda bir perişde ýüzüp ýör.
Bir görseňem, derwüşlere goşulyp,
Uç-gyraksyz beýewanda gezip ýör.
Bolşy geň galdyrýar gören adamy,
Pygambermi ýa ýönekeý adammy?
Al-asmandan ine ýagşyzadamy —
Meger, boljak ahwalaty syzyp ýör.
Deminde ah, ädiminde hatar bar,
Gör, jahanda, näçe bela-beter bar.
Eýsem, ony nämäň yşky göterýär,
Nädip beýle jepalara dözüp ýör.
Gör, nämeler perwaz urýar başynda,
Kämilligiň nurun gördüm keşbinde.
Bir baksaňam, söwer ýaryň yşkynda,
Däli-porhan bolup daglar gazyp ýör.
Bir görseň keramat, bir görseň sada,
Aňk boldum gözüme görünýär zada.
Bir seretsem, bu ganatly pyýada,
Magtymguly bolup goşgy ýazyp ýör.
Ýylmanmadyk beýitler
Kem-kemden daralyp barýar örüler...
Janyňy saklap dur derman-däriler.
Hakydaňa gelýär-allanireler —
Ýatlamaga zat bar, yza garasaň.
Ýaşamak her näçe bolsa-da gowy,
Garrylyk diýlen zat adama ýagy.
Baş ýaýkaýaň, uzadaňda aýagy,
Şokurt, şokurt edýän dyza garasaň.
Näçe ýokuş degse-de bu mertebä,
Ejizlemek bolmaz: erkek-erkeg-ä...Soň bilemok.
Şükür, ýöne enteg-ä
Damarlar dartylýar gyza garasaň...
Tebigat biz bilen oýnaýar oýun.
Maňlaýy sypalan ýaş çaga deýin,
Ýene-de guwdurap başlaýar göwün,
Sowuk gyş sowlansoň, ýaza garasaň.
Seýran edip ata-babaň ýurduna,
Çoýunyp otyrkaň ojar oduna.
Ömür!
Ömür!
Ömür düşýär ýadyňa,
Küle dönüp barýan köze garasaň.
Wagt hiç zady bir ýerinde durzanok.
Gynanjym bar, nalyşym ýok, nalam ýok.
Ýetmiş ýaşyň ýedi ýylça görnenok,
Durmuş atly şahandaza garasaň.
Arzuw
Adam pakyra — deňlik,
Aňy-düşünjä — çuňluk,
Ýalan aglana — ýumruk,
Çyn agalana — çöje ber.
Arzuw — entek ykbal däl,
Ekipjik iý, ekmän däl.
Doka hödür hökman däl,
Aşyň bolsa, aja ber.
Ellerime — hereket,
Ýüregime — kanagat,
Bu Zemine — bereket
Asmana-da — damja ber.
Sabyr bolmaz söýgüde,Agram bolmaz öwgüde.
Garyndaşsyz ýigide,
Iň bolmanda ba:ja ber.
A:t berip ozal atla,
Zadam berilýär zatla.
Baýrak berseň gaýratla —
Birin — Ogultäje ber.
Syr açmak
Ak çägäni sary ýaga deňedim,
Beýwany ýaşyl baga deňedim.
Sebäbi, şeýleräk meniň senedim,
Şahyra aýratyn synçylyk gerek.
Çybykda äpet bir tudy görmeli,
Tüssäniň içinden ody görmeli.
Adamda iň gowy zady görmeli,
Munuň üçin bolsa inçelik gerek.
Gamaşyk howada Güni görmeli,
Tikeniň içinde güli görmeli.
Kiçijik zady-da uly görmeli,
Kalbynda mydama nowçalyk gerek.
Doglupsyň birneme geňlenmek üçin,
Gor gerek işleriň oň bolmak üçin.
Gözli çeşme ýaly çuň bolmak üçin,
Ýanyp köýmek gerek, kynçylyk gerek.
Isle oňlaň, isleseňiz oňlamaň,
Ýöne şygrymyzy pallap diňlemäň.
Şerap süzülende, ony geňlemäň,
Bize-de kämahal ynjalyk gerek.
Adam berlipdir bu dünýäň yşky,
Owadan gyzlardan doludyr goşgy...
Şahyr näme özgelerden kemmişmi —Oňa-da birneme kemçilik gerek.
Sadalyk
Meniň sadalagym şundan ybarat:
Her bir diýlen zada ynanyp ýörün.
Bir ministr salanynda ymarat,
Özümiňki ýaly begenip ýörün.
Ýüzüme sylýaryn doganynda Aý,
Uzyn dilimde däl, kalbymda Hudaý.
Büdrämde golumdan tutsa bir gedaý,
Monça bolup, şoňa söýenip ýörün.
Gaýtargy tamam ýok öwenim üçin,
Deňdiriň ýa:t üçin, doganym üçin.
Bir bendäň göwnüne degenim üçin.
Soňra ýyllarboýy uýalyp ýörün.
Baý däldigim üçin çekemok arman,
Eý, eziz Alla jan, adyňa gurban!
Ýene, Ýene diýip hars urup ýörmän,
Berlenje döwlete guwanyp ýörün.
Başyna goýbermän arzuw-hyýaly,
Belent derejede pes tutup päli.
Geçen asyrlaryň adamy ýaly,
Ynsaba, rysgala daýanyp ýörün.
Şeýle ýörelgämden sowlan pilläm ýok,
Kim kelläň bar diýýär, kimem kelläň ýok.
Sagadyň dili dek ziňkildemäm ýok,
Wagtyndajyk ýatyp, oýanyp ýörün.
Menem adam, perişde däl, elbetde,
Mümkin... günädenem duramok çetde.
Türkmenistan atly täsin döwletde
Şükür hormatlanyp, aýalyp ýörün.Perzent
-nji dekabr,  ýyl.
Dünýä geldiň...
Dünýäm giňedi gitdi.
Şowhunly şähere öwrüldi öýüm.
Bir adam ömrüniň orta çäginde
Daglaryň deňine galkyndy boýum.
Men uçup bardymmy seniň ýanyňa?
Ýa seniň ýanyňa bardymmy ýöräp?
Muny duýmandyryn. Bilýärin ýöne —
Özüm çaga boldum ýüzüňe garap.
Melewşe maňlaýyň, garaluw gözleň,
Ak gundagyň, ak halatly enekäň...
Bagtymda bar eken bulary görmek,
Bolup bilmez mundan güýçli tenekar.
Seniň tebigatyň şeýleräk, türkmen —
Hamraksyň perzende gezek gelende.
Toýuň toýa meňzeş, ýasyňam ýasa,
Eý, ynsanperwerlik ýaşa, sen ýaşa!
Ýüregi ýaz ýaly açyk gelinler.
Sözleri duz ýaly bälçik gelinler.
Toý saçakly, toý tabakly gelinler.
Goltuklary ak bäbekli gelinler.
Naşyja gyzlaryn wasp ede-ede,
Eýýäm ejeň bilen bolýarlar guda.
Dünýe ýaly köpi gören eneler
Asyryň başynda gürrüň açýarlar.
Eýýäm kyrk ýaşyna ýeten kakanyň
Dünýä inen günün ýatlap geçýärler.
Ýagşy günde dogsaň — ýagşylygamyş.Bir-birin makullap edýärler yrym.
Men goňşy otagda iňňä-iňňäni
Aýdym-saz dek diňleýärin, inerim!
Näçe ýyl garaşdym bu aýdyma-saza,
Näçe ýyl garaşdym beýle pursada.
Kemsinerdim, sen bolmasaň, ykbalym
Maňa dünýäň bar baýlygyn berse-de.
Sen geldiň — hümmeti artdy dulumyň,
Sen geldiň — kuwwaty artdy bilimiň.
Ýap-ýaňyja gelip töre geçeliň,
Näçe esse giňedikä içerim?
Gyş gününde bahar ýagşy şibirdäp,
Meýdan çygjaryp dur maňlaýyň kimin.
Belent myhman gelen äpet howly dek,
Ýuwunyp, ardynyp, beslendi Zemin.
Sahawatyň üçin sag bol, tebigat,
Bugly palawym dek nurana ýüzüň.
Çekilmäň, çekilmäň, eziz myhmanlar,
Ak palaw noş bolsun! Soň gök çaý süzüň!
Geplemäň, gelinler, goňşy otagdan
Eşidilýän pöwh-pöwh, şakyr-şukury.
Bu gün-ä welin, öňem del zat däl,
Bu öýde konýakdyr şampan çakyry...
Içýäris — bir kişi öýli bolanda.
Içýäris — gelinler toýly bolanda.
Eger lotereýiň bir manat utsa,
Sebäpdir içmäge meýil bolanda,
Içmänem gör, dostduň ogly bolanda!
Içiň, dostlar, mürähet däl al şerap!
Goý, ýadaw beýniler bir dem ýeňlesin.
Ýöne meniň birje diýjek sözüm bar,
Hüşgär boluň: şerap sizi ýeňmesin.Ogly bagly hem-de uzakdan uzak,
Ömür islediňiz gezek-gezek.
Ýagşy niýet — ýarym döwlet diýleni —
Ýaşasyn parasat siňen aýdymlar.
Bir ýagşy sözüňiz üçin müň gezek
Alkyşlaýan sizi, eziz Adamlar!
Ar-namysa deglen ýaly görerdim,
Bu boş söz diýläýse, hatda degşilip,
Sebäp, Dünýäň özün saklap duran zat
Ýagşylykdyr,
ýagşylykdyr,
ýagşylyk!
Bagtly günleň ýene biri geldi-de,
Agzyňda akja diş göründi birden.
Türkmenler Diş goýun bagtly baýram dek
Bellänoklar eken ýöne bir ýerden.
Ine, seniň akja dişiň çykdy-da,
Üstüňden seçildi pişmedir nogul.
Gözüň elek-çelek etme, bu saňa
Dişiň ötgür bolsun diýdigmiz, ogul!
Owradaryn otuz iki dişiňi!
Diýip, haýbat atan wagty duşmanyň.
Şonda hatyrasyn saklamaly bor,
Üstüňden seçilen mele pişmäniň.
Otuz iki hanjar berdim men saňa,
Berdim saňa otuz iki ýaragy.
Şonça ýarag berilendir öýtme,
Oglum, diňe çeýnemäge çöregi...
Il içinde dile düşen ärlere,
Diýýändirler: Kemsiz azy ýarypdyr.
Ähli zada dişi ötýär diýlenem
Bir düşünje aňymyza giripdir.Ýöne meniň bar ýene-de bir pendim,
Ýadyňdan çykarma, eziz perzendim!
Diňe ýarmak üçin bir ýatan daşy,
Hergiz, hergiz, hergiz çarhlama dişi.
Seniň diş toýuňda eden sargydym
Şudur, unutmagyn, körpe bürgüdim.
Düýn ýalydy Dünýämize ineniň,
Indi haýran galyp bakýarsyň Dünýä!
Näme üçin, şygyrdaýar ýapraklar,
Näme üçin, guşlar uçýar-da, gonýa?
Müň öwşünli hala haýranlar galyp,
Täsin göllerini dyrnaçaklaýaň.
Şu gün bir oýunjak getirip bersem,
Ertir ol gerek däl, oňa bakmaýaň.
Tebigatda tebigydyr hemme zat,
Şeýde-şeýde, ulalmaly, ezizim.
Ir hem bolsa, saňa wesýet edeýin,
Sen geljegim, sen dowamym, sen yzym.
Ajaýypdyr seniň doglan topragyň,
Oň adyna Türkmenistan diýilýär.
Gadymy Jeýhundan çal Kaspa çenli —
Ortalykda ymgyr sähra ýaýylýar.
Beýniňe ornasyn şo sähraň ysy,
Ornaýşy dek ylla, ene süýdüniň.
Janyň-teniň bilen, bar durkuň bilen
Öz topragyň ogly bolgun diýdigim.
Giň sähranyň gadym ýodalarynda
Babalaryň yzyn görmegi başar.
Maňlaýyň syrtynda ýeňsäň bardygyn
Duýman ýörmek bir mahluga ýaraşar.Duzdan uly bolma, duza hormat goý,
Hatyrasyn sakla bir döwüm nanyň.
Naharyň üstüne myhman gelende.
Özüň aç welin, doýsun myhmanyň.
Men saňa göz berdim. Goşa gara göz.
Bu-da goşa ýaragyňdyr, ýaragyň,
Gara Seýitli göz barada söz açyp,
Diýipdir Göz — aýnasydyr ýüregiň.
Pikirlenýän, meger, şonuň üçindir:
Kä kişiniň gözi mydam dur güläp.
Ýöne şol gözlere siňe seretseň,
Käte bildiräýýär — galp olar, galp.
Aldanarsyň juda hüşgär bolmasaň,
Mydam ýanaşyp ýör çyn bilen ýalan.
Gündizdir gijäni saýgarşyň ýaly,
Saýgar olary-da, şu gözler bilen.
Görünse görünsin erkeklik ýaşy,
Emma gözleriňde görünmesin müýn.
Birem, hemmäň göwnün awlajak bolup,
Arrygyň gynama, bu zat juda kyn.
Saňa oýlanara kelle berdim men,
Berdim saňa şeýle äpet hazyna.
Milýon öýjük ýerleşýändir içinde,
Ol mydam pikirden bolsun hamyla.
Pikir et, gandymyň gülüni synlap,
Gonamçylyk görseň, pikir et, dur-da.
Ala garly dagy görüp pikirlen,
Oýlanara zat bar hemmeje ýerde.
Ýagyşdan soň älemgoşar çykanda,
Pikirlen, ak depäň üstünde dur-da.
Aýdym bilen saz diňläňde pikirlen,
Oýlanara zat bar hemmeje ýerde.Daňdanlar oýanyp süýji ukudan,
Ele kagyz, galam alsaň, eger-de.
Ilki eýwanyňa çyk-da, pikirlen,
Oýlanara zat bar hemmeje ýerde.
Odun çöpläp ot ýakyp gör, pikirlen,
Oýlan tüweleýe gaplansa takyr.
Bu täsin tebigat doludyr syrdan,
Diýmek, sen pikir et, pikir et, pikir.
Ezizim, men saňa bir ýürek berdim,
Sahawatly bolsun, ýüregiň oglum.
Gyýçak-gyýçak gaýalara dyrmaşsaň,
Hernä bitin bolsun, çöregiň, oglum.
Iki sany aýak berdim men saňa,
Ot çyksyn şol aýaklaryň astynda.
Ýöne welin, bilgin basjak ýeriňi
Basmawer basmasyz zadyň üstünden.
Aýagyň ýer tutsun baran ýeriňde,
Aýagyň üstünde mäkäm dur, mäkäm.
Göwnüň kiçi bolsun,
Ýüregiň uly,
Özgäni oýarma, özüň turmakaň.
Ajaýypdyr döwür, gözeldir durmuş.
Bahar güllerine göwnüň açylsyn.
Şahandaz bol şahyrana jahanda,
Toý tut, toýlaryňda şerap içilsin.
Men saňa dil berdim, ajaýyp bir dil.
Şol dilde eneler kakypdyr läle.
Ata-babaň aýdym aýdyp şo diller,
Ant içip, ar üçin çykypdyr ýola.
Şo dil bilen hüwdülendiň, üwreldiň,
Ony kalbyň kimin arassa sakla.Şo dil bilen alkyş oka, gargyş et,
Şo dil bilen söwer ýary gujakla.
E-j-e diýip, birenaýy dillendiň,
Şeýle şirin bolsun zybanyň, oglum.
Döwür ajaýypdyr.
Has ajap bolsun,
Goý, seniň ýaşajak zamanyň oglum!
Ömrüň agajyndan düşüp dur günler,
Günler ömrüň eleginde elener.
Yza dönmek islär däli göwünler,
Geçen gün şäher däl – gaýdyp gelere.
Her kimiň geçenden bir ahmyry bar,
Mende-de ahmyr bar. Ýöne men hergiz
Seniň ruhuň bilen ederin mydar,
Meniň bar ruhumy direlden serwim.
Ýolumyzyň çatak düşeni üçin,
Gam çekme. Bu derdi götergin merdem,
Uruşdan aman-sag halas bolmak kyn,
Has kyn halas bolmak ýatlamalardan.
Düşüň, ýatlamalar, köňlüme häli,
Saralan ýapraklaň düşüşi ýaly.


II
Saralan ýapraklaň düşüşi ýaly,
Solgun ýatlamalar giripdir köňle.
Uçurdyň eliňden arzyly ýary,
Indi bir ýatlamaň söhbetin diňle.
Köpler kimin duşmasam-da ýara men,
Duýdum bu kalbymda çäksiz diriliş.
Päklige düşündim şo duýgy bilen,
Şoň bilen başlandy iň gözel durmuş.
Duýmadym şoň bilen gussa-gaýgyny,
Soradym halyňy her bir geçenden.
Öňde-soňda iň päk – asyl duýgymy
Alyp çykdym suwuň, oduň içinden.
Ýollar kimin uzap barýar bu günler,
Ýollarda duşuşýar aşyk göwünler.


III
Ýollarda duşuşýar aşyk göwünler,
Wokzal. Front. Al gan örtüpdir gary.
Gysdy penjesine ölümli günler,
A men, näme üçindir, ýene-de diri.
Buguň eteginde ýazyldym ýere.
Öldüm. Soň seretsem, ýene-de diri.
Berliniň öňünde öldüm men ýene.
Öldüm. Soň seretsem, ýene-de diri.
Seň bilen ýylyndym çygly zeminde,
Seň bilen, eý, meniň şatlygym, görgim.
Ähli ölümleri öldürdim şonda,
Özüm üçin, hemem seň üçin, serwim.
Töwerek gümmürdi, töwerek däri.
Ýollar aýra salýar ýar bilen ýary.


IV
Ýollar aýra salýar ýar bilen ýary,
Özi bolsa gidip otyr ummana.
Indi seni baky dünýeden bäri
Görüp biläýjegim örän gümana.
Ýöne mahal-mahal iňrik garalyp,
Seni ýatlap, oý edemde uzak, ýar,
Azaşan ýolagçyň geýmine girip,
Meniň söýgim meniň gapymy kakýar.
Kämil bolup, aklym ýetdi bir zada:
Mydam köňül arzuwyna ýetme ýok.
Bir gezek söýmek bar ýagty dünýäde,
Ýaşamagam iki gezek berlenok.
Her günüň – bir ömür, bir uly sene -
Söýgi günleriniň adaty, ine.


V
Söýgi günleriniň adaty, ine:
Her günüň – açyşdyr,
her günüň – şatdyr.
Onuň algebrasyn çözersiň. Ýene
Birini ýazansyň, ikisem ýatda.
Meniň söýgim şeýle kämil çykypdyr,
Eger sen dönäýen bolsaňam daşa,
Söýgim gursagyňa girip, diýerdi:
“Sen meni ýaratdyň. Indem sen ýaşa!”
Bir gösem-ä, saňa elim ýetenok.
Bir görsemem, ruhumda sen, sen golaý.
Bir özüme gökde ýyldyz az ýaly,
Ikimize welin, ýeterlik olar.
Ýatlama-da sary, gussa-da sary.
Yşk lezzeti köňli guçýar günsaýy.


VI
Yşk lezzeti köňli guçýar günsaýy,
Ol lezzet bahardyr ýar bilen ýara.
Baglaň pyntyk ýaryşy deý mart aýy,
Ähli duýgularyň pyntygyn ýarar.
Şeýdip, mana düşer ýigdekçe, ine.
Nädogry ýaşaýşy birden sazlaşar.
Düşüner ol Aýyň gözelligine,
Lukman bolup güller bilen sözleşer.
Aşyk ýigit bilen söhbet açma kyn:
Şol wasp eder otyr ýerdäki aýyn.
Demigip gürrüň biýr saňa günuzyn,
Ol uzyn gijä-de taýyndyr taýyn.
Köňül öwşün atmaz yşkyň nuruna,
Aşyklar duşmasa biri-birine.


VII
Aşyklar duşmasa biri-birine,
Bir deňze guýmasa ol goşa derýa,
Ähli umyt siňer ýeriň şoruna,
Ähli geljek göni geçmişe barýa.
Men seni soraglap gezýän dünýäni,
Seni tapjak bolýan şamu-säherden.
Bu gün bu şäherden otla münýärin
Taparyn diýp başga oňat şäherden.
Sorag belgisi deý garaňky gökde,
Egri aý soragly bakýar gözlerme,
...Ýyldyzlar uzakda, şeýle uzakda,
Uzaklygy çalym edýär gözlerňe.
Ýürekler almasa söýgüden paýy,
Dogmajak ýalydyr güni hem aýy.


VIII
Dogmajak ýalydyr güni hem aýy,
Aşyk ýigit aýra düşse ýaryndan,
Ýöne gam çekmekde, heý, many barmy?
Bu ýeke-täk ýolmy ýollaň baryndan?
Söýgi hasrat däldir.
Ýürekde dörän,
Hiç mahal guramaz baldakdyr baldak.
Men söýgini belent göterdim örän,
Misli maňa tabşyrylan al baýdak.
Men ölerin.
Şeýdip mazarym dörär.
(Alaç barmy – tebigatyň emri bu).
Söýgim gelip mazaryma büdürär
Hem bir ädim uzaldar meň ömrümi.
Söýgim gözýaş döker üstümde günde,
Her hal säher tüm çetinden jyklanda.


IX
Her hal säher tüm çetinden jyklanda,
Suwy süýjän alma kimin daň atar.
Şeýdip, ýarym, dünýe gezen ykmanda,
Günüň mis naýzasy zemine ýeter.
Sen meniň bagtymmy ýa meniň gaýgym?
Bagtymmy?
Gaýgymmy?
Ony kim bilýär.
Seslen sen, seslen sen, eý meniň söýgim,
Saňa oňat sözler aýdasym gelýär.
Men sensiz şatlykda ýaşadym, arman,
Örän köp şatlykdan ýadadym-irdim.
Seni tapsam, şat şäherde ornuň bar.
Gussa şäherimi bagta öwirdim.
Şonda bagtym üste uly gün dogar,
Rugsat berenden soň haýbatly horaz.

0
X
Rugsat berenden soň haýbatly horaz,
Başlar baky urşy “ýok” bilen “baryň”.
A men sen barada ýazaryn gazal,
Oňarsam gussamy ilden gizlärin.
Öterin men ähli deňizden, otdan,
Goý, ot bilen suwdan bolsun ýazanym.
Söýmek üçin mertlik gerek bar zatdan,
Seni söýüp, soňra mertlik gazandym.
Döredi öňümde gomlaryň beýgi,
Ýeňdim men olary ýeňşi deý gämiň.
Belki, myradyna ýetmedik söýgi
Ýeten söýgülerden kämildir kämil.
Bu dünýe jemidir (oý ediň, barlaň!),
Ähli duşan hem duşmadyk ykballaň.


XI
Ähli duşan hem duşmadyk ykballaň
Dünýesidir biziň ümmülmez dünýä.
Duşanlary – bir ýassykda uklarlar,
Duşmadyga – bir ýassyk az görünýä.
Şu gün köçämizden bir gözel geçdi.
Kim ol? Ady näme? Gelipdir nirden?
Ol saňa şeýle bir gaty meňzeşdi,
Seň adyňy tutman saklandym zordan.
Sen sesimi eşden bolsaň eger-de,
Ýüregňi gyýardy ol misli päki.
Men nirde ýansam-da, doňsam-da nirde,
Seniň rahatlygyň bozmaryn baky.
Seniň rahatlygyň bar bolsa eger,
Üstünden lowurdap tylla Gün dogar.


XII
Üstünden lowurdap tylla Gün dogar,
Oňatlygyň hemem erbet pälleriň.
Onuň örän uly aladasy bar –
Olam aladasy uly şarlaryň.
Ýogsa onuň özem men diýen aşyk,
Şol ylgap ýör. Oňa pellehana ýok.
Her günde bäş sany materik aşyp,
Şindem Aý ýaryna duşup bilenok.
Ýöne ol ýyladýar duşmadyklary,
Aýa duşman, edýän ahmyrna derek.
Bize-de, Gün ýaly, gussajyklary
Öz nurumyz bilen gizlemek gerek!
Oňatlyk, nur ýagsa ýagmaly wagty.
Söýülse, Gün dogsa dogmaly wagty.


XIII
Söýülse, Gün dogsa dogmaly wagty,
Sekiz elli gussaň manysy ýokdur.
Iru-giç päk bolsa ynsanyň bagty,
Başda söýýän wagty ýüregi päkdir.
Söýgiň bilen maňa beren päkligiň
Bu başymy belent göge ýetirdi,
Meniň ykbalymda seniň ýoklugyň
Maňa juda tämiz gussa getirdi.
Seniň gussaň bilen galdym belende,
Seniň gussaň bilen ömrüm abatlyk.
Gussa söýgi bilen dörän bolanda,
Dünýede iň tämiz şatlykdyr şatlyk.
Guramaz dünýede söýgiň daragty! –
Ine, adamzadyň iň zerur bagty.


XIV
Ine, adamzadyň iň zerur bagty:
Söýgi bet pygyldan çykýandyr üstün.
Siz şeýle bir söýüň, şeýle söýüliň,
Goý, gökde ýyldyzlaň gözleri gitsin.
Söýüp – peslik, pislik köküni gyryň!
Söýgi bilen söýüň! A söýgi giňdir.
Her hal geçmişimden ýokdur ahmyrym,
Çünki meň geçmişim – seniň söýgiňdir.
Seniň aýdyp ýetişmedik sözleriň,
Ýaňakda gijeden yz galan halyň,
Seniň meni gözläp ýören gözleriň –
Şudur ähli geçen, geljek ykbalym.
Gör, eýýäm iňrige gark bolupdyr ýer,
Ömrüň agajyndan düşüp dur günler.


GÜÝZ
Sonetler çemeni
I
Ýene güýz. Güýz bolsa saralýar ýaprak.
Ýaprak saralanda durlanýar pikir.
Ýatlaýaň geçeni öňküden köpräk,
Hem diýýäň: “Oňatlyk, hudaýa şükür!”
Ýöne güýzüň manysyna düşene
Diňe şu gün bile ýaşap ýörme ýok.
Çünki güýz ene deý doguryp, ýene
Indiki ýaz üçin işläp aranok.
Hana, gör, asmanda bulutlar göçýär,
Pikirem bulut deý geçýär her ýana.
Ýyldyrym gylyç deý çar ýana geçýär,
Ýyldyrym deý pikir goýsaň eýýama...
Ömri gyl üstünde ýapraklar öçýär,
Sary şemal ony tändirip geçýär.


II
Sary şemal ony tändirip geçýär,
Soňkuja ýapragy, bir pasyl ömri.
Adam durmuşynda uly many bar:
Geçeniň yzynda galyp ýör höwri.
Bu ýerde uly bir pelsepe-de ýok,
Her ynsan özüçe ýasanýar bagty.
Ýaprak gaçýar. Gaçma diýip bolanok.
Ýöne, iň gowy zat: galýar daragty.
Güýz ene deý şol daragty emdirýär,
Sowukda, şemalda kyn bolsa-da, kyn.
Öz ýalaňaç tenin ýagşa ezdirýär,
Güýzlüginden ýaza öwrülmek üçin.
Sen bir gözüňi aç, töwerege bak -
Çaga dogran enä meňzeş bu toprak.


III
Çaga dogran enä meňzeş bu toprak,
Goýýar seň öňüňde baky sowaly.
“Meniňki bag döken tohumy tapmak,
Aýt, oglum, seniň tohumyň barmy?”
Sen onsoň pikire çümersiň çuňňur,
“Çagam barym” bilen bolmarsyň halas.
“Tohum” diýen sözüň manysy çuňdur
Hem belentdir pikir edişiňden has.
Ol sowalyň anygyna ýetmeli,
Ýagny, saçyň ýolup, der döküp, bada,
Ömrüň pikriňden soň dowam etmeli,
Şeýdip, ýaşamaly ýagty dünýäde.
Ine, şu sowala bolup baky ýar,
Topragyň üstünden ömürler geçýär.


IV
Topragyň üstünden ömürler geçýär,
Goýup soňky açyşlaryň tohumyn.
Şol tohumlar sende ýokmy ýa-da bar?
Ine, etgin şu sowalyň wehimin.
Seň aýdan pikiriň aňyrdan gelse,
Aşakdan gelşi deý tämiz çeşmäniň.
Derýadan geçjege bir köpri bolsa -
Serişdesi bolsa, münüp-düşmäniň.
Öten dostlaryňy örtenip ýatla,
Ýaşap ýörenleri söýmegiň üçin.
Köňlüňi pes tutup, güýz kimin ýaşa,
Ertäň aladasyn duýmagyň üçin.
Uçýar hyýal guşy ganatyn ýaýyp,
Bar sary töwerek şeýle ajaýyp!


V
Bar sary töwerek şeýle ajaýyp,
Seniňem ajaýyp bolasyň gelýär.
Bu ýagşy dünýäniň üstünde gaýyp,
Ölseň-de, bu dünýä gelesiň gelýär.
Emma ýagşy sözi beýan etme kyn,
Ýaksaň-da oň üçin günüň, ýyl, aýyň.
Erbet söz jezasyn çekmeklik mümkin,
Ýagşy söz jebrine neneň çydaýyn.
Ol edil topraga düşen tohum dek,
Ezýär ýüregimi. Jepasy kändir.
Eger bir gün goýsa urmasyn ýürek -
Aýdylmadyk ýagşy söze büdrändir.
Misli bir arassa, manyly göwün.
Bar sary töwerek ýalaňaç bu gün.

0
VI
Bar sary töwerek ýalaňaç bu gün,
Ol säherden, hatda bahardanam päk,
Ol misli tersine çöwürlen göwün.
Onuň asyl durky. Hile-aly ýok.
Güýze, güýze meňzäň, pikirlerim meň,
Güýzüň dürs sapagyn okaýan bu gün.
Neneň edip eredip bor ýürekleň
Demirgazyk buzly okeanlygyn?!
Sen, pikirim, özüňçe bol iň bolman,
Bu kyn asyr etjek işleriň kändir.
Özüňçe bol, iň bolmanda umman bol,
Çünki her bir ynsan giden ummandyr.
Ýörme gökde özüň perişde saýyp,
Bu tämiz, manyly görnüşe gaýyp.


VII
Bu tämiz, manyly görnüşe gaýyp
Ýörmekde many ýok. Ynsan söýülsin.
Barlygymda pikrim bolsun ajaýyp,
Gidemden soň gidenligim duýulsyn.
Goý, mydam mähirli sazlar çalaýyn,
Şo saz bilen mährem duýgy oýansyn.
Meň özüm raketaň sesi bolaýyn,
Pikrim raketa deý özümden ozsun.
Pikrim gylyç bolsun ýowuz günlerde,
Gorasyn bu ýagty günleň sarpasyn,
Orak bolsun ak asmanly günlerde,
Orsun meýdanlaryň bugdaý-arpasyn.
Bassyn elmydama şer işleň howun,
Şoňa telwas edýär bu däli göwün.


VIII
Şoňa telwas edýär bu däli göwün,
Şoňa - şer işleriň sumat bolarna.
Erteki ýeňişleň erte däl, şu gün,
Şu günki ýeňişleň şu wagt bolarna.
Pikirim kök urup ýürek teýine,
Öz çykarny, öz ýazyny küýseýär.
Ähli durkum dört-bäş aýlyk geline
Çalym edýän tämiz güýze meňzeýär.
Güýz diýilen zada gutarma ýokdur.
Güýz bolsa, toprakdan hasyl önmeli.
Meniň güýzüm, ýollarymyz uzakdyr,
Sen ruhumdan dömüp, ýaza dönmeli.
Öz ähli mazmunym açsadym menem,
Ine, şu bag kimin ussatlyk bilen.


IX
Ine, şu bag kimin ussatlyk bilen
Ähli mazmunymy açsadym eger...
Mähribanym, diýar, sen paýhas bilen
Ilki pata, ondan soňra pursat ber.
Ýogum üçin meni gynama, diýar,
Ähli güýç-kuwwaty senden alaryn.
Özüm ýerde, gökde parlaýar hyýal,
Men şindi ýok. Ýok, men indi bolaryn.
“Biziň kärimizde ýagşy niýetiň
Ýarym döwlet däldigini” bilsem-de,
Niýetsiz ýaşamak çetin, ah, çetin,
Ýagşy niýet edýän wagty il senden.
Gögüň sypyryşy deý bulut - ýaglygyn,
Sypyrsam pikrimiň ähli gabygyn.


X
Sypyrsam pikrimiň ähli gabygyn,
Il-günüň ýüzüne müýnsüz garasam.
Magtymgulyň çaýlar içen çäýnegin
Ýuwup-süpürmäge hukuk gazansam.
Il-günüňi söýmek uly iş, bilýän,
Ili söýsem söýşi kimin şol äriň.
Ýekeje setirim, bir sözüm bilen
Harlamaweräýin Pyragyň kärin.
Eý, pikirim, haçan dömjek, et aýan.
Ýogsa, senden bu ýürege takat ýok,
Seni wagtyndan öň aýtmak isleýän,
Seni wagtyndan öň aýdyp bilemok.
Gije ýolsuz ýerden ýörýän ýaly men,
Saklasam ruhumda gejek ýazy men.


XI
Saklasam ruhumda geljek ýazy men,
Indiki ýazlaryň dänelerini.
Bereketli, mährem zemin ýaly men,
Arzuw etsem dänäň känelerini.
Ine, biz aýlanyp ýörüs ýollarda,
Şatlanýarys. Gam çekmänem bolanok.
Ýöne ýaşar ýaly uzak ýyllarda
Hemmämizde şol ýaryljak däne ýok.
Owal-başda seni döredip zemin,
Ekläp, saklap, söýüp, ýola besläpdir.
Çaga höziriniň görülşi kimin,
Ol seň ýazyň bilen joşmak isläpdir.
Saklamasaň ýaşadygyň däl bu gün,
Şat baharyň ol hamyla gämigin.


XII
Şat baharyň ol hamyla gämigin
Götereliň ruhumyzda biz merdem.
Gögem ýapynypdyr başa ýaglygyn,
Gyşyň ysy gelýär uzak bir ýerden.
Emaý bilen çökýär zemine duman,
Asman wada berýär bir giden ýagşy.
Bilýän, öz ýazyma ýetjegim bilýän,
Ýöne haçan? Gijä galmasam ýagşy...
Seret, gökde kakyp ýeňil ganatyn,
Awara durnalar edýärler owaz.
Güýz - bu kämilligiň alamatydyr,
Kämillikden dogan sadalykdyr ýaz.
Düşünmäge agyryňa döwür seň,
Güýz paýhasy bilen pikir öwürseň.


XIII
Güýz paýhasy bilen pikir öwürseň
Ýamany kül edip sowurmak üçin.
Ynamsyzlyk köprüsini çöwürseň,
Ynam köprüsine öwürmek üçin.
Görýän weli, entek iş kän dünýäde...
Alajyň nä, näräzylyk örtese.
Meň umydym, meniň iň bir zyýada
Kämilligim, şun geljekmi, erte, sen?!
Eger bir gün saňa ýetmän ölsem-de,
Çekmen tüm aşakda derdi-azary.
Otuz üç ýyl gijä galyp gelseň-de,
Gelseň bor ilimiň bory üçin razy.
Herhal dirilikde azarly ýörsem,
Ýazym gelse, ýagty pikir dogursam.


XIV
Ýazym gelse, ýagty pikir dogursam,
Gitsem türkmen ýaýlalarnyň içine.
Gurujylar bile binalar gursam,
Gül bolup örülsem gyzlaň saçyna.
Awara şemala meňzeş gyratyň,
Ýallaryn sypalap, sährama sürsem.
Ýoklugymda boljak ähli hormatyň,
Dirilikde ýeke birini görsem.
Işlesem, bilmesem öler-galarym,
Ajalam birsellem golaýma gelmez.
Ahyrsoňy, ahyrsoňy ölerin,
Ýöne giç. Ol meniň öldügim bolmaz.
Meni tohum kimin ýygnar bu toprak.
Ýene güýz. Güýz bolsa saralýar ýaprak.


MAGISTRAL
Ýene güýz. Güýz bolsa saralýar ýaprak,
Sary şemal ony tänderip geçýär.
Çaga dogran enä meňzeş bu toprak,
Topragyň üstünden ömürler geçýär.
Bar sary töwerek şeýle ajaýyp,
Bar sary töwerek ýalaňaç bu gün.
Bu tämiz, manyly görnüşe gaýyp,
Şoňa telwas edýär bu däli göwün.
Ine, şu bag kimin ussatlyk bilen
Sypyrsam pikiriň ähli gabygyn.
Saklasam ruhumda geljek ýazy men -
Şat baharyň ol hamyla gämigin.
Güýz paýhasy bilen pikir öwürsem,
Ýazym gelse, ýagty pikir dogursam.
G AÇYP GIDEN GYZA
Ýylgyrdyň öz böwrüň özüň gyjyklap,
Gyssandyň gunçalan göwnüň açmaga.
Sebäp ýokdy bukjalaryň gujaklap,
Önüp-ösen ojagyňdan gaçmaga.
Gaçdyň gitdiň sorup ýuwdunaryňdan,
Az ýaly öýňüziň tämiz howasy.
Çagalykda diňlän hüwdüleriňden
Ýakymlydyr öýtdüň yşkyň owazy.
Aýdym-saza hem zenzelä çolaşyp,
Ýetdiň edýäň arzuwyňa - geregňe.
Şatlan, aldyň bu şatlygy çalşyp
Ataň-eneň söýgüsiniň deregne.
Diýýäň bu gün «Razy bol» bir diýsemdim,
Ýalaňaç ökünçler örtänok seni.
Gözüň ýaşlap ataň öýün küýsediň,
A olar öýüne eltenok seni.
Örtenerler aglasaň sen, solsaň sen,
Gulagňa däl, ýeter a:gryň ýüregňe.
Bagtly dälsiň bagty alan bolsaň sen
Ataň-eneň söýgüsiniň deregne.
A Ý-AÝDYŇ GIJEDI
Aý-aýdyň gijedi, çola kenarda
Durduk digdireşip, galpyldap, üşäp.
Derýa bolsa sessiz akyp ýatyrdy
Ýyldyzly asmany astyna düşäp.
Diýdiň: "Kakam ýene içip başlady,
Birhili bolaýdy ejem ölensoň.
Jigilermi gyran-jyran edýär ol
Her gün agşam serhoş bolup gelensoň.
Ýöne haýyş edýän, bilmedik bol sen,
Bolsun il üçinem bu ýalan ýaly.
Nädeýin, Atajan, halaýan bolsaň,
Görüber sen meni uýalaň ýaly."
Soň çala hamsygyp, aşak oturdyň,
Mele saçlaň bilen aýagňy duşap.
Derýa bolsa sessiz akyp ýatyrdy
Ýyldyzly meýdany astyna düşäp...
ÖLÜŇ DEŇIZ GÜNLERI
(Dostum Agageldi Allanazarowa)
Salam saňa boz jerenleň gulanlaň,
Äpet-äpet kepjebaşlaň mekany!
Gitmez sende ýeke gezek bolanlaň
Gulagyndan kökilikleň mukamy.
Seniň çägäň asman ýaly alysda,
Alysda ol gözýetimden dürbüden.
Boýlap bilmän göreç ýaly arassa
Asmanyňda ýitip gidýär bürgüdem.
Gök otluga siňip gitdi ýodalaň,
Ýollaňňam inçelip döndi sapaga.
Baýyrlaňda köräp-köräp ot alan
Çigildemleň meňzäp ýatyr şapaga.
Diýdiler: "Ot bilden, ýokdur ýol indi,
Iň gowsy düşläň-de şu ýerde galyň!
Mundan aňryk gitmek mümkin däl indi,
Bolmasa gaýygyň, bolmasa salyň."
 IR KÄSE UN
Ezizim, şu bereketli ojakda
Bir zady belläp goý, eşdip goý senem.
Ýetginjek mahalym çagyryp ýanna
Bir haýyş edipdi garryja enem.
Diýdi: "Çykaraýman ýadyňdan, balam,
Bir käse un al-da, ir bile ugra.
Açlykda alypdym, berilmän galan
Bir käse un bergim bardy Mamura.
Aglajakdym boş gaýtarsa yzyma,
Kän oturdym bosagasyn dyrmalap.
Şonda ol bar unun böldi-de ikä
Berdi maňa bir käse un gyrmalap.
Razy et, köşegim, Mamur ejäni,
Diý islän ýermize ýetýär elimiz.
Algyň öwezine näme sorasa,
Ony hökman tapyp beräýmeli biz"...
Soňra enem kän seredip oturdy
Elimdäki ýeke döwüm nanyma.
Bir bogdak un alyp ertesi irden
Bardym menem Mamur ejäň ýanyna.
Ol bürküldäp duran päkize uny
Üç gezek gaýtadan syldy ýüzüne.
Dolduryp aldy-da moýly käsesin
Diýdi: "Şu, köşegim, algymyz, ine.
Galanyny äkit, guzym, öýňüze,
Un alan artykmaç getirýän däldir.
Gyt bolsun, bol bolsun, çörek diýlen zat
Öz mukaddesligin ýitirýän däldir".
 ÜREKDEN SÖÝ SEN
Tylla saçlaryny ýaýdy ikindi,
Seň ýoluňa şo-ol garadym oturdym.
Bu durmuş düýş bolup duýulmaz indi,
Sen ýene kalbyma şowhun getirdiň.
Häzir başga birin salsa-da ýada
Şapaga boýalan galňas köýnegiň,
Gowsy, sen barlygyn aňma dünýäde
Öň bir köýüp, soň ýene-de söýmegiň.
Saçlarmy ýat elleň sypanyn duýup,
Diýäýme: “Baryny gürrüň bersene,
Menden öňem birin söýdüňmi?” diýip,
Soraýma, soraýma, ýalbarýan saňa.
Duýulmasyz zatlar duýulman galsyn,
Soralmasyz zatlar galsyn soralman.
Nämä geregi bar bir şowsuzlygy
Ýene-de bir gaýtaladyp ar almaň.
Arzuwly günlerden gürrüň açaly,
Ynan bagtlydygňa, ýürekden söý sen.
Aýdylmasyz zatlaň ýitsin açary,
Bilinmän galýan zat azmy nä eýsem?!
 .S.PUŞKIN AGLAMANDYR
Belki, Puşkin özün köşeşdirendir
Gam- gussasyn goşgularna siňdirip.
Puşkin aglan bolsa,
bilmezdi ony,
Enekesem, mawy Rusam diňdirip.
Diýmäň: "Goşgularnyň gözýaş dökmekden
Halas edýänini aňlan däldir ol".
Belki, şoňa düşünensoň
ömründe
Ýekeje gezegem aglan däldir ol.
 AGT DIÝLENDE
Gök köýnegiň ýaz şemaly ýalydy,
Diňe sendiň şol ýazlaryň gelşigi.
Men henizem göz öňüne getirýän
Gök otlaň çyglaryn seçeläp,
seniň
Derýaň kenaryna ylgap gelşiňi.
Seniň gerdenlerňe dökülip duran
Melemtil saçlaryň togar-togardy.
Şol gijeleň Aýam
köne harazyň
Aňyrsyndan lowlap-lowlap dogardy.
Diýerdim men seni basyp bagryma:
“Tizläli-le toýy, ýa sen garşymy?”
Sen aýaňy dodaklarma goýardyň,
Geň görýän deý ölüp-öçüp barşymy.
Hem diýerdiň synlap gumak ýollary:
“Haýsyka bularyň bagta ýetirýän?”
Men-ä şindem bagt diýlende bir seni,
Diňe seni göz öňüne getirýän.
0Ý ASSYK
Saçyň ýaýyp irkilipsiň sen eýýäm,
Arkaýyn ýat, oturaryn ýanyňda.
Menem indi otuz dokuz ýyl bäri
mydar edýän seň ýassygyň ýarynda.
Özgelere galdyramok gabagmy,
Bolýar maňa bir seň göwnüň hoş bolsa.
Bir haýyşym: aglamagyn, turaňda,
öz ýassygyň galan ýary boş bolsa.
Ö KÜNME
Ökünme sen maña sataşmanyña,
Hem galma yzymdan ogryn garap sen.
Bu dünýäde oñat adamlar kändir,
Bilersiñ mensizem başyñ çarap sen.
Janymyz sag häzir ikimiziñ-de,
Geregi ýok arkadagyñ,diregiñ.
Esasy zat bolsa,öýünde däl-de,
Kalbynda ýaşamak birek-biregiñ.
T EBIGATDA BIR KADA BAR
Tebigatda bir kada bar,
Gunça güle öwrülmeli.
Odun küle õwrülmeli.
Öwrülmeli ýoda ýola.
Hoş gal söýgim,
senem bir gün
Öwrülmeli ýat aýala...
D IŇE IKISI
Çöňňelen gözüne dakyp äýnegin,
Orak dişär ýa pil saplar güneşde.
Kempirem çykar-da alyp çäýnegin,
Diýer : “Senem otur-a, gel, gürleşde”
Goýar goja,
ýöne yz ýandan ýene,
Çekijiň ýa igäň sesi eşdiler
Ikisiniň ýaşam ýetipdir çene,
Olar ýetmiş ýyldan parran geçdiler.
Ýuwutdy gohly şäher olaň ogluny,
Çykypdy gyzlaram durmuşa olaň.
Şeýdip öýüň jagul-jugly sowuldy,
Sowuldy ozalky şowhun-şagalaň.
Öňde-soňda bolmadyk deý goh-gowur,
Haňlap ýatyr boş otaglaň eýwany.
Içi gysan goja diýýär käte bir:
“Sen menden bir soňa galgyn, keýwany!”
E JEME
Bilýäň eje ,dost-ýarym kän, goýmazlar öýde meni,
Tä gelýänçäm garaşyber ,gaýbana söý-de meni.
Ogul gider , galar ene ,aýralyga döz geler,
Az ýatlanar mährem ene, arzylanda özgeler.
Är işin boýna alan , ejizlemez-nalamaz,
Il özüniň şat gününde ejizläni halamaz.
Çydamlydyr ogluň eje , göwünleri awlaryn,
Ejizlesem ir-giç gelip seň gapyňda aglaryn.
G ARRYLYK
Özgelerden iki sagat giç ýatýar,
Özgelerden iki sagat ir turýar.
Çünki , onuň galan döwri hasaply,
Çünki , onuň galan ömri azaply.
Peýdasy ýok indi gussa batmaňam,
Juda golaýda oň barmaly ýeri,
Ýetmek boljak indi oňa ýatmanam.
G YZ GÜZER
Güzerinden oglanlaň ,
Aýratyndyr gyz güzer.
Gelmez oglan bu ýere
Gyz güzerde gyz ýüzer.
Gyzlar depäň üstünde
Goýardylar garawul,
“Plan gyzy çagyryp
Bersen-e sen, bar ogul !”
Diýlenseň, bukulyp
Geçjek borsyň “serhetden”.
Gygyr sakçy:“Dur oglan ,
Aşyberme sen hetden !”
Bolsaňam bet garagol ,
Derrew yza gaýdarsyň,
Arzyň bolsa
gygyryp ,
Sakçy gyza aýdarsyň.
Oglanlaryň hemmesi
Boýundyr bu düzgüne.
Gyzgüzeriň goragy
Çeker togsan ,ýüz güne...
Dogry, gyz güzer, oglanlaň ,
Güzerinden saýlanyp,
Geçip gidýän men şindem ,
Oň daşyndan aýlanyp.
O GLUMA
Senem saklap ýatyp bilmersiň ahyr
Bu eşretli , bigam öýüň duluny.
Çykar-da gidersiň,
haklamak üçin,
Beýniň bekeýänçä iýen duzuňy.
Diýerler : “Han ogul , gyssanma entek,
Eneň-ataň saýlap-seçip öýersin.”
Ýol uzakdyr,
ýaşap ýörseň sag-aman,
Sen bizsizem ýigrenersiň , söýersiň.
Goramaga ýetmese-de erkimiz,
Oýanyp daňdan ýa gijäň ýarynda,
Diýeris biz içimizi gepledip:
“Oňat bordy bolan bolsak ýanyňda”
Ýap-ýaňam çagadyň ,
ondan bäri kän,
Günler-aýlar geçen eken aýlanyp.
Gidiber,
başyň ýaş ,
garaşýar indi,
Saňa- duşuşyklar , bize- aýralyk.
Hoşlaşaly,
geýip galňas penjegin,
Biliň guşa, ilikleriň ötür-de,
Soň gidiber ,
önüp-ösen ojagyň,
Başynda az salym dymyp otur-da.
Ç YDAMYŇ ÇÄGI
Kän urdular,
ýene ýitirdi huşun.
Duşman hyrçyn dişläp goýdy depmesin.
Sebäbi oň üçin parhy ýok indi
Nallanan ädikler depsin, depmesin.
Bokurdakda tegek bolup galypdyr
Iňňildi-de,
hykgyldy-da,
sözler-de.
Indi diňe syrdan başga hiç zat ýok
Nury öçen, ýarymaçyk gözlerde.
Öz kadasy, öz çägi bar çydamyň.
Satma Watanyňy , deňi-duşuňy,
Çydam etseň bolýar sähelçe salym-
Çydam etseň ýitirýänçäň huşuňy.
D ILLI TÜÝDÜK
Örtdi derýaň üstün ýüpeksi perde,
Howry öçen, symgylt kenar çolardy.
Ýaňy-ýaňam ýetim çopan bu ýerde,
Uzynly gün dilli tüýdük çalardy.
Il bu garaýagyz , dogumly ýigdi
Ne ogullyk aldy, ne-de öýerdi.
Ýetim çopan suw almana gelýän
bir
Gök köýnekli, gamgyn gyzy söýerdi.
Ýöne onam alyp gitdi maşynlar
Gyzyl-ýaşyl at gulagyn galgadyp.
Garyş boýly dilli tüýdükden başga,
Guwanara hiç bir zady galmadyk.
Çopan çabalandy üstünde otuň.
Soň dikeldi öz-özüne erk edip.
Uzak gije tüýdük çaldy ,aglady,
Soňam gitdi bu obany terk edip.
Üýşüp ony ýola saldyk daň bilen,
“Öz obaňy unutmawer” diýdik-de.
Gitdi ýetim çopan ,
gitdi oň bilen
Iň soňky diňlenen dilli tüýdük-de.
0D UTAR DÜZÜLGI DUR
Diňläp Gurt Ýakubyň kyssalaryny,
Egserdik ýürekleň gussalaryny.
“Ýadadym , dildarym bir zaman goýgun!”
Diýseňem biz öz günüňe goýmazdyk.
Aýtýan aýdymlarňy ,çalýan sazlarňy
Daň atýança diňlesegem, doýmazdyk.
Dogrudanam, çensiz ýadan ekeniň,
Gubar baglan gözleň kem-kem süzüldi.
Gabyndan çykaran dutaryň bolsa,
Duluňyzda duran eken düzülgi.
Oň tarlaryn gowşatmadyň näme üçin,
Neçün ony salman gitdiň gabyna ?!
Belki, muňa jogap berer
beletler,
Seniň häsýetiňe ,seniň tabyňa.
Ýöne bir zat belli ,
gabyna dutar
Kirşi gowşadylyp salynmalydyr.
Oklanýandyr tüpeň atylmak üçin,
Düzülgi dutaram çalynmalydyr.
G ÜL GOWŞURAN GYZA
Sag bol eýjejik gyz ,
Özüňe derek,
Basaýyn bagryma beren güllerňi.
Ýöne indi diňe sen däl,
hiç gyzam,
Gaýdyp berip bilmez geçen günlermi.
Berip bilmez hat-da ony,
şu gözel
Ömri maňa peşgeş beren ejem-de.
Şonuň üçin awap gitýär ýüregim.
Gözel gyzlaň gapdalyndan geçemde.
Size öňde şatlyk-şowhun garaşýar,
Söýüň ,
söýdüriň hem göwün ýurdun.
Men bolsa hiç haçan gaýdyp gelmejek,
Ýaşlygymy taraşlap goşga öwürdim.
Arzuwlarňy,
guwanjyňy ,
şatlygňy,
Lowlap duran al güllere öwür-de,
Getir uýam !
Men olary goýaýyn,
Öz ýaşlygmyň heýkeliniň öňünde.
I LIM GÜNÜM EKENI
Il-günüme hiç ikilik etmedim,
Habar aldym hassalanyň halyndan.
Ýylgyryp ýa göz güldürip çykmadym,
Aglap gelýän ýat ýolagçyň alnyndan.
Töhmete-de bolup gördüm sezewar,
Guşa duzak, maňa gurdular hile.
Bolamda ejizläp, ýyly söze zar,
Men ýetim çaga deý daýandym ile.
Gerdenime ýalan-ýaşrak gürrüňler
Ýüklenende edilmedik hatam deý,
Ýagşyny-ýamany seljerýän ilim
Düşündi maňa öz enem-atam deý.
Düşündim mem, ilim günüm ekeni,
Ýekesiretmejek, nalatmajagam.
Il-gün eken meni göterjek beýge,
Ilim-günüm eken näletlejegem.
M UKADDESLIK
Käte üýşmeleňde öwüt berdiler,
Bolmasa-da boýnun burup soraýan.
Iň zerur zatlary mugt berdiler,
Berdiler öwezne hiç zat soraman.
Belentdir bar zatdan namysym-arym,
Asmanym, Watanmyň belent-pesligi.
Belki, bize mugt berleni üçindir
Bahasyz zatlaryň mukaddesligi.
N AN
Seçeläp çygyn
çal duman
Ganatyn kakyp başlady.
Tapylsady bir döwüm nan,
Ýüregim akyp başlady.
Ýok, güýjüm, ysgyn-mydarym.
Wah, däl men agyr keselli.
Bugdaý bişýänçä çydaryn
Berseler biraz teselli.
Yzda-gam , öňde-hezillik,
Bugdaýlar ösüp ýetişer.
Bolmanda ýuwadyr ýelmik,
Çigildem, kösük ýetişer...
Geçdi ýaşlyk,
bialaçlyk,
Däl bu nem gözýaş bile gan.
Damýar gözde galan açlyk,
Zibilde ýatyr mele nan.
W ATAN
Ädimläp, ölçäp çykardan bolsaňam giň sen , Watan,
Öz öýüm ýaly seň haýsy çetiňden girsem , Watan.
Doganym dek kabul eder gapysyndan baranym,
Egrem-bugram ýollaryňy külterläp irsem, Watan.
Aýlanaryn ,öwrülerin, kän gapyny kakaryn,
Ýüzerin men deňizlerde , derýalarda akaryn.
Aýlanyp astynda suwlaň ýa üstünde tekeriň,
Berjaý ederin emriňi, sen näme buýrsaň, Watan.
Irde- giçde dolanaryn şu mähriban diýara,
Öwsün atar mele bugdaý, ak pagta , gök biýara.
Tost aýdylyp, seň şanyňa göterlende pyýala
Diýerin :Bolsun elmydam abadan illeriň Watan.
W ETERAN
Bir aýagy agaç adam,
Ýap ýakadan ýöräp barýar.
Agaç aýagynyň yzynda
Çukurjyklar döräp barýar.
Gelýärdi gojaň yzyndan,
Körpe agtygy ylgaşlap.
Gelýärdi ol çukurjyklaň
Hersine bir çigit taşlap.
Garşyladyk tylla güýzi,
Aýryldy tomus aradan.
Geçip giden gojaň yzy
Doldy göm-gök biýaradan.
W OKZALDA
Uruş gutarypdy,
dolupdy wokzal
Gojadan,
çagadan,
gyzdan,
gelinden.
Märekäň çetinde durdy bir aýal
Mäkäm tutup oguljygnyň elinden.
Geldi argyn otly persala bolup.
Ýaraly wagonlar doly esgerden.
Agymy, gülkümi bolanok bilip,
Doldy wokzal garym-gatym seslerden.
Bir esgere kän seretdi oglanjyk.
Düşdi ol otludan döşi medally.
Şol esger kakasy bolaýanda-da,
Barybir oglanjyk tanajak däldi.
Düşüp dur esgerler,
tüssesi sowlan
Parawoz käte bir güňlenç ses edýär.
Her esger otludan düşende oglan
Umyt bilen ejesine esedýär.
Bu düşýän esgerleň baram oňat-la,
Baryn öz kakasy saýypdy oglan.
Ejesi görkezse haýsy esgeri,
Boýnuna bökmäge taýyndy oglan.
N ÄBELLI
Garry enem ölen eken açlykda,
Kakam maýyp bolan eken ýaşlykda.
Agamdan-a tapylmandyr deregem,
Ýok-la indi aglamagyň geregem.
Biz oglan wagtymyz geldi geljekler,
Hem näbelli boldy, belli gerçekler.
Olaryň atlaram,
milletem,
çinem,
Belli däl
näbelli,
şonuň üçinem,
Täzelenýär
her näbelli mazary
Görende, müňlerçe kalbyň azary.
G ELNEJEM
Çal jograma küýsetmezdi
Aňzakda ojar, gandymy.
Sen bize paýlap bererdiň,
Ýygnalyp goýlan gandyňy.
Nirä gitseň , jüýjäň ýaly,
Yzyňa tirkär ýörerdiň.
Erik iýsem, şänik döwüp,
Maňzyny bize bererdiň.
Ekiz çyksa-da,
birinem
Öz agzyňa atmazdyň sen.
Gaýma gaýar oturardyň,
Biz ýatsagam, ýatmazdyň sen.
Eşekli harman döwmäge
Giderdik irden seň bilen.
Bir täsin aýdym aýdardyň
Aga çalymdaş heň bilen.
Yza galardym duýdurman,
Aglap barýanňy aňamda.
Diýerdim : ”Ilä gelip dur,
Geläýmel-ä meň agam-da.”
Diýerdiň: “Galma ýüwürjim,
Ýa ýadajak bolaýdyňmy ?”
Sen ýok,
indi bilýänem ýok,
Seniň aýdýan şol aýdymňy.
0K AKAMYŇ OKAMAJAK GOŞGUSY
Hoşlaşdyň biz bilen ýaňy gül açan
Ýorunja deňizi ýaly tolkun atanda.
Ynjytmadyk seni soňky güne çen,
Sarpaňy saklady il-gün , Watan-da
Özüňe gelerdiň şundan öň , gurşan
Damarlarňy owkalamda , ellämde.
Ahyr alyp ýatdy bölejik gurşun,
Otuz bäş ýyl göterseňem kelläňde.
Gyryp gitdiň inçe erşin tamalaň.
Üzülen ömüri saklanok düwün.
Heniz dogulmankam başlap, tamamlan
Uruş bizi gussa gark etdi o gün.
B ERGIDAR
Kändi onuň bergisi,
Özi bolsa keseldi.
Ýokdy oňa berip biljek teselli.
Girjekdi ol keselhana,
ýok bolsa,
Şol ýerdäki ýatanlara bergisi.
Ölüp gitmäge-de kaýyldy,
ýöne,
Kändi onuň ötenlere bergisi.
B ES EDIPDIR...
Bes edipdir indi okamasyny,
Guwanyp ol ulaglaryň tizligne,
Öňe tarap ok deý atylyp barýar,
Düşünjesi bolsa barýar yzlygna.
Gidiber , gardaş , tä çykýança lejiň,
Gidýändirin öýdüp bir özüm öňe,
Yzlygyna gidişi deý leňňejiň.
B OLMAJAK BOLSA...
(täze erteki)
...Goja ýene tutdy tylla balygy,
Diýdi tylla balyk:”Goýber-de deňze,
Goja, göwnüň islän zadyn dile sen!”
Diýdi goja:”Ýaşat ömrüm ötýänça,
Peri ýaly bir gyz bilen bile sen!”
Ýaňky goja gelip görse,
kempiri
Öwrülipdir peri ýaly bir gyza.
Goja gürrüň berip bolan wakany,
Gollaryn gowşuryp çökenmiş dyza.
Peri gyz gülenmiş garap daşyna,
Ýeri, haýy gaçan, üflis gojany
Ýapsynmy bu eýjejik gyz başyna.
B OÝUN ALMAK
Söýgüli ýaryny geçen uruşda
Elinden aldyran garry gelnejem,
Oturyp öňünde telewizoryň
Kinolara syn ederdi gije çen.
Synlardy uruşly kinolary ol,
Oturardy gözlerini aýyrman.
Bir kinony görüp bilmän galaýsa,
Soň-soňam ökünip ederdi arman.
Telewizor ýokka şindi obada
Ol uruşdan ýary geler öýderdi.
Heý bolmanda el-aýagyn aldyryp
Ýary geler öýderdi.
Soň bolsa gitdi ol kem-kem özgerip,
Zyňdy ýyrtyp gözýaş siňen ýaglygyn.
Uruşly kinony gaty kän görüp,
Ynandy ol gelmejegine ýarynyň.
Ç OPAN
Ýadymdan çykanok , şol gytlykda sen,
Küren obaň sygyrlarny bakardyň.
Derýaň boýundaky gök otlukda sen,
Uzynly gün ylgaşlardyň , akardyň.
Seniň için aýazam bir , ýagşam bir,
Ýaz çykansoň ezenegiň galardy.
Ýokdy öý-öwzaryň,
her gün agşam bir
Mal eýesi seni myhman alardy.
Ýetimdiň sen, bilýärdiler ýagdaýyň,
Saçak ýazyp agşamyna , ertirde,
Baran ýeriň seni öz ogly deýin
Hezzetlärdi baryn goýup ortada.
Ädigiňem , egniňdäki geýim-de
Iliňkidi , sowgat berlen geýimdi.
Ýokdy seniň özbaşyňa öňüň-de
Obaň ähli öýi seni öýüňdi.
D OSTLARYMA
Geçmejek harydyň,
gussaň ykbaly
Meňzeş , ony özgä aldap dakmalyň.
Gaýgy-gussamyzy öz ýumak ýaly
Beýnimizde mydam gizläp saklalyň.
Şatlanyň aç-açan,
Söýüň aç-açan,
Gussaňyzy külterlemäň , çözlemäň.
Hem siz keýpi , şatlygňyzy hiç haçan
Özgeleriň hasratyndan gözlemäň.
D ÜŞÜNMEDI
Onuň derdi agyrdy.
Onuň gerşi ýagyrdy.
Ýüklenip töhmetden, nähak günäden,
Gitmeli boldy ol ýagty dünýäden.
Ýöne bende düşünmedi bir zada:
Kötekläp, çagşadyp , gowşan salyny,
Özün şu kesele sezewar eden
Adamlardy sorap gidýän halyny...
E PITAFIÝA
Bar eken iki aýaly,
Bar eken iki jaýy-da
Iki ýerde taýýarlanýar
Onuň nahary, çaýy-da
Ýüzem, dilem ikidi oň,
Ikidi onuň taňrysam.
Bir özi däl,
ýanyp duran
Otmuş diýýärler aňrysam,
Ajal gelip janyn aljak
Bolup dur ol bir seretse.
Janam iki bolan bols-a,
Ýaşap ýörmeli neresse.
F RONTDAN GELEN HAT
“Düşmeris ahyry aýra biz baky...
Diýipsiň:”Bir eýýäm bugdaýlar bişdi”.
Hatyňy okamda gaýramyzdaky
Bugdaýly meýdanlar ýadyma düşdi.
Ýada düşýär düzde saman dek akan
Aý nury,
irmezdik orak ormadan.
Indi göz ýetirdim, şol meýdan eken
Süňňümize öz reňkini ornadan.
Aramyz daş , ýöne ýüregmiz daş däl,
Umytda bol mydam, ölüm ýok merde.
Munda ýanýan diňe ot ýa agaç däl,
Suwlaram, topragam ýanýar bu ýerde.
Or, ýygna bugdaýy,
unut gyssaňy,
Eglenmen, bararyn tamamlansa toý,
Bir haýyşym , ilki bogan dessäňi
Men barýançam dulumyzda asyp goý”
Garaşdyk, saraldyk köp ýatan suw deý,
Kyndy galkyndyrmak aç galan ýurdy.
Saçak boşdy, ýöne bir desse bugdaý
Kepbäň bir burçunda asylgy durdy.
0G ARASÖÝMEZ
Garawul sen bir ýere,
Gidýäň her gün giçden soň.
Il örmänkä , daň bilen
Gaýdyp gelýäň işden sen.
Gündüzlerne bir özüň
Ýaşap ýörsüň howlyňda.
Aýalyňam ýok seniň,
Ýok gyzyň-da, ogluň-da.
Bardy olar birmahal,
Gitdi seni terk edip.
Ýapyp gitdi gapyňy
Öňküdenem berk edip.
Timar berýäň günuzyn ,
Howlyňdaky baglara.
Eşeklije üzüm ýa
Nar äkidýäň bazara.
Unudaňok gapyňy
Üç ýerinden gurmany.
Belent howlyň daşyndan
Ýada salýar türmäni.
Gara bagyň bar seniň,
Tapýaň ähli zadam sen.
Wah, bar diňe bir kemiň-
Iň betbagt adam sen.
G EÇMIŞI ÖWRENIP
Men birçak ýitirdim öz okap çykan,
Dörüp çykan kitaplarymyň sanyny.
Biljek bolýan,
men geçmişi öwrenip,
Geljekde nämeleň garaşýanyny.
Bilýän, ähli zadyň başlangyjy bar,
Ertitki görjegiň bagly düýnüňe .
Näçe öňden görjek bolsaň geljegi,
Çümmeli geçmişiň şonça düýbüne.
G ELINLER GARAŞÝAR
Açyk penjirede galgaýar perde,
Çakanda ýyldyrym tümlügi böwsüp,
Gözüňe kaklyşyp gidýär içerde
Ýaş gelniň sudury agymtyl öwsüp.
Galpyldadýar onuň gülgün bedenni,
Garaşmakdan dörän sowuk titreme.
Penjiräň öňünde meňzäp otyr ol
Geler öýdüp umydyny ýitrene.
Batga,
çyg,
bir ýerde uwlaşýar itler,
Ýöremek kyn tümde ýykylman , batman.
Öz öýüne giç dolanýar ýigitler
Gelinler garaşýar gijeler ýatman.
G ÖWRELI GELIN HAKDA BALLADA
Işikdäki buýra saçly garagaç
Ýukaldyp başlady goýras saýasyn.
Dolmuş gelin sallam-sajak kölgede
Otyr ýaňaklarna diräp aýasyn.
Alasarmyk gussaň belli sazy ýok,
Hem kyn tapmak ondan dynmaň tärini.
Gamgyn gelin ýada salýar öýlenip,
Bir aýdan soň taşlap giden ärini.
Bar zat ýada düşýär süýjülik bilen,
Söýgi,
posa,
mähir,
täsin galpyldy.
Ýada düşýär howatyrly , utanjaň
Göreçlerden çykan ilki ýalpyldy.
Ähli zat täsindi, täzedi bar zat.
Gussaly gutardy ajap hekaýa.
Kanikula gelen agajet oglan
Gitdi,
gitdi çydam etmän iki aýa.
Beýder ýaly öýke-kine bolmandy.
Bolmandy tersleşip ýaraşmagam-a.
Ýazypdyr: “Bagyşla , söýýänim bardy,
Bir ýalňyşlyk boldy, garaşma maňa!”
Güýzüň golaýlanna düşünýär gelin,
Çapgyn ýol daraýar eleşan baga.
Pyşyrdaýar gelin : “Sende günä ýok,
Sag-aman in dünýä bigünä çaga !”
***
Dargady maşgala,
Gitdi ýaş gelin,
Diýdi-de:”Bir sen däl dünýäň diregi.”
Asuda günlerde , gowy günlerde
Tanamak kyn borly birek-biregi.
Artyp barýar şeýle wakalaň sany,
Geçdigiçe aýlar-ýyllar aýlanyp.
Gizlemän
sebäbin gözlemek gerek,
Artýan bolsa gözýaş bilen aýralyk.
H OJALYK MÜDIRI
Öňde bahar,
Öňde ýaşyl çabgalar,
Gyňyr gyşyň eýýäm berildi küşdi.
Geldim güllän baga,
maýyp çagalar
Hem köne internat ýadyma düşdi.
Gytçylykdy,
kändi çagalaň sany,
Az getirdi nany lagşan araba.
Hojalyk müdiri bir bölek nany
Çalyşardy ýarym litr araga.
Ýempikläp ýörse-de , sagatdy jany,
Ol giçden soň bar çyrany öçürdi.
Soň içip,
içirip ,
uzak gijäni
Ýerzeminde aýdym aýdyp geçirdi.
Gidäýjek ýalydy derdimiz ýeňläp,
Doýaýsa bir gezek garnymyz nandan.
Ýatardyk biz şaňňy gülküsin diňläp,
Şäherden getirlen ýeňles zenanlaň.
Indi onuň gözleýäni ýas-pata,
Ýa sadaka,
haçan görseň ýolda ol.
Içegendi, heleýbazdy ýaş wagt-a,
Bolaýypdyr indi arsyz molla ol.
M EÝDAN
Tanyş öleňlikde aýlanyp ýörün,
Synlap gyzyl gülälekleň ýanyşyn.
Guran ot-çöpleriň astyndan ören
Gök maýsadan ysy gelýär ýagyşyň.
Bu meýdan ezilip säher çygyna
Bir mahal mal bakan, ot oran ýerlem.
Giç öýlänler güwläp galan çybyna
Garaman, sygrymy otaram ýerlem.
Ýeterlikdi meýdan güýjüň synara,
Oýnap-oýnap irmesegem çilikden,
Daşlaşardyk gorkup ikindinara
Derýaň boýundaky gonamçylykdan.
Jenjeller,
jedeller goýlardy soňa.
Ýok bolansoň keýpi gürrüňleşýäniň.
Daşdady öwülýä,
syn edip oňa,
Görerdik şol ýerde Günüň ýaşýanyn.
M YHMANHANADA
Munda ýaşaýanlaň barysy myhman,
Munda ýaşaýanlaň ötegçi bary.
Girýär penjireden şemala ykjan
Uşajyk damjalaň ownuk jybary.
Penjireleň aňyrsynda egilen
Şahadan damjalar syrygyp akýar.
Gökje baldak täsin mylakat bilen
Ýuwaşja pyşyrdap aýnamy kakýar.
Hoş gal amanat jaý, ýorgan-düşegim,
Sapaly möwsümiň barýar gutaryp.
Menem ertir irden ýola düşerin,
Bogup goýan goşhaltamy göterip.
Ýöne eýelener , boş durmaz ýerim,
Ýassanylar ak sonalaň perleri.
Çygyny süpürer penjireleriň,
Egilen agaçlaň gökje pürleri.
N ÄME ÜÇIN
Bilýän öz ýüregmiň ýukalygyny,
Öwrenşip bilemok gözýaşa, aga.
Özüm günäli deý ýalbaryp durun.
Garagollyk edip ýykylan çaga.
Ýok kakamyň bolsa görmedik güni,
Geçipdir içinden dört ýyllyk urşuň.
Kän görüpdik onuň baga bakylan
Äpet öküzlerem pudarlap durşun.
Kakam dagy mertdi hem dözümlidi.
Meň halaýan adamlamdy tüýs olar.
Kim ynanar,
şeýle merdem adamdan
Ýuka ýürek ogul dörär diýseler.
N ÄTANYŞ AÝALA
Çaýylypdyr gül ýüzüňe gam-gussa,
Sen bolsa gizlejek bolýarsyň ony,
Şapak deý sowuksy ýylgyrşyň bilen.
Hem ynamsyz bakýaň, towşanyňky deý
Gorky gatyşykly ýygrylşyň bilen.
Men zäherli ýylan ýa bars däl ahyr,
Gorkma, seni çakmaryn ýa iýmerin.
Hem nätanyş gelne aýdyp bolaýjak
Hoş sözlerden başga hiç zat diýmerin.
Edepsiz saýýarlar erkek kişini
Zenany hormatlap, başyn egmese.
Kyn bor eken bir-ä gizlese derdin,
Seňem jinnek ýaly peýdaň degmese.
0O L GÜNLER
Ol günler bireýýäm uzakda galdy.
Ondan soň erikler ýaýdy gülün kän.
Ýadymda galypdyr, başyň mahmally
Akar ýapdan suw daşardyň gelinkäň.
Seň gelýäniň görsek, gyra çekilip,
Köşeşdirdik şagalaňly güzeri.
Gamyşlaryň arasynda bukulyp ,
Saňa syn ederdi çaga gözleri.
Bedrelerňi dolduraňda egilip,
Gunça deý mahmalyň ýüzün açardy.
Şonda seniň gün görmedik, tegelek
Ak ýüzüň az salym şöhle saçardy.
Giderdiň sen soňra gumaksy ýodaň
Iki gyrasyna hünji seçeläp.
Giderdiň yzyndan seredip ýadan
Çaga göreçlerne ünji seçeläp.
Unutjak bolardyk açlygyň derdin,
Agynap kenaryň çägelerine .
Şonde ýene umyt alyp gelerdiň
Sen uruş ýyllarynyň çagalaryna.
Ogurlapdy ýasly günler sähedin
Obadaky bar tutuljak toýlaryň.
Sen geçen toýlaryň ýatlamasydyň,
Hem sen azruwydyň boljak toýlaryň.
Ol günler bireýýäm uzakda galdy,
Ondan soň erikler ýaýdy gülün kän.
Ýadymda galypdyr , başyň mahmally
Akar ýapdan suw daşardyň gelinkäň.
T ÜRKMEN ERTEKILERINE FANTAZIÝA
Döwüňki deý çüýşä salyp janyňy,
Ähtibarly ýerde goýmaly bolsa,
Tapmaz ýaly ganym duşmanyň gözläp,
Sen ony nirede goýarsyň gizläp ?!
Ýigrenilseň, hem çykylsa kastyňa,
Hökman ony ir-giç gözläp taparlar,
Gömseňem ýedi gat ýeriň astyna.
Taparlar iň çuňňur guýa atsaňam,
Uçut gaýaň çür başyndan assaňam.
Garaşma hiç hemaýata , dalla-da,
Hat-da , ony gorap bilmez alla-da.
Ýaşaýas janyňy diňe özüň däl,
Il-gün bolup goramaly döwürde.
Sepip göýber boz topraga sen ony
Birje gysym ak bugdaýa öwür-de.
Ü ÇLEMELER
Nädeýin düşünjesini,
Bolýar-da maňa, des-deňje
Paýlaşsa düşünjesini.
***
Bir gör, onuň telpegini elle-de,
Şular ýaly nepis zadyň içinde
Bolaýmal-a bir oňatja kelle-de.
***
Gyzy gaçan içip , nas atan eken,
Ol “Beýdip ýörmäň-de ylalaşaýyň!”
Diýip, baranlary tas atan eken.
***
Aýlawly geplern-ä bizem söýerdik,
Diýerdi ol insi öýlenende-de:
“Aýalymyň ýüwürjisin öýerdik.”
***
Onuň bolup ýörşi geňdi, syrlydy,
Saklaýany täze dükanam bolsa,
Göterip ýöreni köne hyrlydy
***
Ol oýnady, utuldy,
Dostlar-a düşdi ele,
Duşmanlaram gutuldy.
***
Durmuş bize gaty kän zat eçilýär,
Ýöne olaň öz wagtynda köpüsi
Ýa görülmän , ýa alynman geçilýär.
***
Muňa sen iru-giç akyl ýetirsiň,
Ýetimsiň sen aýra düşseň iliňden,
Watanyňdan aýra düşseň ýesirsiň.
***
Ýalbar-ýakar, oýun eder,
Halys bolmajagyn bilse,
Aglar welin, boýun eder.
***
Hakykaty boýun alalyň , geliň!
Ýigidiň başyna bela getirýän
Ýa haram puldur, ýa biwepa gelin
***
Hakyň bolsa al elinden gaňyr-da,
Onuň bilen bärde hasaplaşmasaň,
Hezil bermez aňyrda.
***
Ýaşap ýörse, derrew çykar bergiden,
Ýeke oguldyr-da öýlendireni,
Çykarmaly gyzam bar-a birgiden.
***
Aýalam gaty erbet-le,
Ol görgüläde adamsy
Öwredýändird-ä , elbetde.
***
Buşla bar , bolanny jigiň,
Ýöne oňatja barlagyn,
Ýyrtyk bolaýmasyn jübiň!
***
Işgärlern-ä büre daran
Ýaly eder ,ol başlygy
Bolan bolsa bir edaraň.
***
Başlygymyz it edindi.
Geçjek bolsaň , bir zatjagaz
Emlemeli ite-de indi.
***
Dostam bolsaň, ýüz görmeýär,
Elleşmezem elliň üçin,
Ýüz bermeseň , ýüz bermeýär.
***
Sypdym ,
bar zat düzeldi,
Berdim ýüz gram üçin
Her haýsyna ýüz elli.
***
Geplärdi özgäň adyndan,
Öz adynyň barlygynam
Çykaran borly ýadyndan.
***
Edinipdir bir ýodajyk,
Ýazan bolýar ýaňsylama,
Degişme ýa parodiýajyk.
***
Diýýär:”Geliň , gatyk alyň!”
Bendäň eli ýuka borly,
Ýöne ýüz-ä gaty galyň.
***
Ellerinden dür dökülýär,
Ýöne alýar näçe berseň,
Diýenok ol: “Dur, dökülýär !”
***
Satdym ähli goýunlarmy, sygrymy,
Süýjüligi, atgulag-a elli jüp,
Halady iki ýüz müňem ýigrimi
***
Kezzaplygň-a barybir
Bilýäs welin,
dogrumy
Şu aýdýanlaň ýary bir ?!
***
Semredi , doýup aýryldy,
Ýöne öz ýerine
horja
Ogluny goýup aýryldy.
***
Ýagdaý-a agyr görgüliň,
Ýöne pulun gömen ýerin
Aýtmaz-la sorap gör welin,
***
Bir gör bolup oturşyny,
Içip, taýýarlyk görýär ol
Bulamaga oturşygy.
***
Alýar işe magnit ýaly ol çekip,
Aýlygyňam alýar özi, sen diňe
Gaýtsaň bolýar aý ahyrda gol çekip.
***
Akylsyza hem akylla
Akyl beren bolýar welin,
Arman , özi kemakyl-da
***
Gülümjirän bolup, syn ederdi ol,
Alýanjasyn berseň, kyn işi aňsat,
Bermeseň, aňsady kyn ederdi ol.
***
Gör, bu şalaň gözýetimniň darlygyn,
Heý, görüňde rahat ýatyrarlarmy,
Bilseler gabryňda altyn barlygyn.
***
Düşünersiň muňa ulalyberseň,
Tozuberýär eken dostluk diýlen zat
Dostuňy aýaman ulanyberseň.
***
Galkan edinme-de dogumsyzlygy,
Gazaply bolmagy öwren ataňdan,
Öwren öz eneňden dözümsizligi.
***
Dert adama ýolda ýolugarmyşyn,
Aňsat gazanç gözläp, ters ýola gitseň,
Ýol inçelip, ýoda ýolunarmyşyn.
***
Kyn ýörejek ýoluň batgaly bolsa,
Ýol bererler birýan gyra çekilip,
Ilki öňe düşen batmaly bolsa.
***
Bürgüt ölse: “Nahar bolmaz, bar gidiň”,
Diýip , garga kowar gazan başyndan
Ýetim galan çagalarny bürgüdiň.
***
Girimin-çykymyn öwrenip goýuň,
Başyňa düşmejek gumany ýokdur
Ýas bilen toýuň.
***
Toprak eklär , sen topragy ekleseň,
Ýöne ol özünde bar zadyn berýär,
Sen özüňe gerek zady ekmeseň.
***
Adamy bezeýän oý-hyýalydyr.
Öz bilýän zadyňy öwretmän gitmek
Hazynaňy gizläp giden ýalydyr.
***
Her kim tapawersin öz ornun, ýerin,
Mis teňňeler üçin uly ejirdir
Arasynda ýatmak altynyň , zeriň.
***
Barýas örňäp , bir-birekden daş bolup,
Şoň üçin hiç kimi keseki saýmaň,
Ýat saýanňyz çykar garyndaş bolup.
***
Haram baýlyk gapan bolsa garagyn,
Tanamaz dost-ýaryn, görmez hiç kimi
Tä düşýänçä öz başyna gara gün.
***
Ol ýürekden urdy, gör ökdedigin,
Wah , bilýär ekeni ganym duşmanam,
Mähriban Watanyň ýürekdedigin.
***
Aňsat ýasalan zat bolanok merdem,
Ýumşak görüp, işi gaýdan alaka
Hin gazynar eken suw geljek ýerden.
***
Öz ornuň tap, ilden janyň aýama,
Eger telpek bolsaň , başda götärler,
Köwüş bolsaň geýilersiň aýaga.
***
Ýamana ýanaşma, gaç , başyň gutar,
Senden zeper ýetjegini bilse ol
Eý görýän dostuňy öňüne tutar.
***
Toýda-ýasda ol biz bilen oturýar,
Ýöne watan hakda gürrüň etseň ol
Öz mellegin göz öňüne getirýär.
***
Bu hakykat saňa öňden mälimdir:
Iň eziz dostuňdyr- ýagşy niýetiň,
Ganym duşmanyňam – ýaman päliňdir.
***
Gorkýar otdan, suwdan adam.
Ýöne howpludyr olardan,
Ykraryny ýuwudan adam.
***
Az sözle, dana bol oglum,
Bir halta saman bolandan
Ýekeje däne bol oglum !
0Y NAM
Oglan-gyza parh goýmazdyk o günler.
Barymyz oýnardyk bile , gatyşyp.
Bir ýerde hakyky uruş gidýärdi,
Biz oýnardyk obamyzda atyşyp.
Ýary bizlik , ýary “duşman” bolsa-da,
Çagalar birmeňzeş geýingidiler.
Biz ýeňerdik , ýöne duşman toparam
Bizden ýeňilmäge meýillidiler.
Uruş tamam boldy , ýeňdik biz çyndan,
Gelenleri garşy aldy diýary.
Meň göwnüme bu uruşda olary
Biziň ynamymyz ýeňdiren ýaly.
Ý AŞLYGYŇ BIR BAHARY
Golaýa getirip ýellenen ýüzün
Asman göm-gök selmelige esedýär.
Şindem süýnüp ýatan çalajan üzüm
Teläriň üstünde zaryn ses edýär.
Maýsalar henizem tümmül bolanok,
Edil düýn ýaly gyssanýanyňy.
“Eje, selmä un goş” diýýän,
bilemok
Bir gysym urbany gysganýanyňy.
Düşündim,
goşjakdyň aslynda bolsa,
Zat barmy iýere ýazylyp , ýaýrap.
Aňryňa öwrüldiň,
asmandan bolsa,
Ilkinji damjalar döküldi paýrap.
Ý ALŇYZLYK
Ýene ot ýakyndy,
galdy ol ýeke,
Dörjeläp ojagyň üýşmek közüni,
Otyr ýalňyz özi gam çeke-çeke,
Hem ýazgarýar, näletleýär özüni.
Ýitiren dostlaryn tapmaz ol indi,
Tapmaz aglap giden hor aýaly ol.
Otyr gussa batyp,
şu çaka çenli
Öz kimligin bilmän ýören ýaly ol.
K IM BILÝÄR...
Geldi goja ,
garrap giden
Naçar doganyn görmäge.
Ysgyn-mejaly galmandyr
Indi oň gatnap ýörmäge.
Turdy bir käse çaý içip,
Gowşapdyr gojanyň saly.
Daş çykdy aýal doganam
Küýkerip, eli hasaly.
Şygyrdaşyp dur ýapraklar
Bolup gyzgylt pişmejik deý.
Hoşlaşdy doganlar gaýdyp
Hiç haçan görüşmejek deý.
* * *
Kasam etdi, öpdi-de ol
Ýaşyl tuguň bir ujundan.
Üstün çykmaz hiç güýç indi
Ýaş ýigidiň hyrujyndan.
Kasam etmek üçin del hem
Owadan söz gözlenmeýär.
Çünki baýdagyň synyndan
Ogşap ýalan sözlenmeýär.
* * *
Tomsuň ortasyndan yşyklanypdy.
Diýýärdiler "Derýaň suwam çekiler".
Güllän buýan bilen düşeklenipdi
Üstünde ýatylýan agaç sekiler.
Ýatyrdym daşarda üstümi büräp,
Açyndygym aç çybynlar üýşýärdi.
Kakam agaç çemçäň daşyna orap,
Sekiň bir çetinde kendir işýärdi.
Hiňlense-de häzir gizlin gam bilen,
Maýypdy ol, kellesinde ok bardy.
Meň göwnüme, göýä, zaryn heň bilen
Ol bir gamgyn ýatlamany okýardy.
Niçik heň bu, göwne gussa getiren?
Bilmedim, çagadym, düşünjäm dardy.
Onda iň bir oňat zadyn ýitiren
Gaýduwsyz adamyň hasraty bardy.
Ol derdin gizlärdi, dökmezdi için.
Ýöne duýdum, pikirlenip soň mäkäm,
Ol etmeli iň kyn zady meň üçin
Edipdir men döremäkäm, dogmakam.
* * *
Mähribanym, açylan gül
Irde-giçde solar hökman.
Bolupdy birçak duşuşyk,
Aýralygam bolar hökman.
Bolupdyk öň bir-biregiň
Göwnün tapyp awlamalam.
Ýöne bolarys iru-giç
Dünýäde birimiz galyp,
Iki adamlyk aglamalam...
“G ÖROGLYNY ” OKA OGLUM
“Göroglyny” oka , oglum,
Onda seniň üçin gerek
Bolan zatlaň bary bardyr.
Onda gaýduwsyz halkymyň
Göreç deý goralyp gelnen,
Çirksiz namys-ary bardyr.
Bolmasa bolmasyn seniň
Peri aýalyň, gyratyň.
Çalymdaşam bolmasyn goý,
Görogla boýuň , syratyň.
Ýöne onuň ar-namysy
Gaýnasyn dursun ganyňda.
Hem bolsun il-günüň bilen
Wepaly dostlaň ýanyňda.
A LYSDA
Ýaýylyp ýatyr giňiş suw, tolkunýar derýaň atlazy,
Durun synlap kenardaky uýansyz , bedew atlary.
Ykjadýar bahar şemaly olaň ýüpeksi ýallaryn,
Ýalpuldawuk sagrysynda gün görünýär gylýallaryň.
Derýaň egrelýän ýerinde çopan ody alawlaýar,
Dik asmana galan tüsse çalymtyk murtun towlaýar.
Oduň başynda atbakar çolanyp otyr oýlugna,
Ol bir çümmük duz guýýar-da, ak kömelegiň oýugna,
Goýýar lowlap ýanýan oduň çetindäki gorda ony,
Owaz deý ýaýraýar bişen kömelegiň şor tagamy.
Güzere inen bedewler basanda suwa dodagyn,
Lowurdap, suwuň astynda öwrülýär äpet oda gün.
Gidýär atlar ,
ýaşýar günem ,
tüm goýalýar assa-assa,
Kişňeýär tez atlar indi ýaşlygym ýaly alysda.
A ÝDYM
Başlanýar ýalazy, gök otly meýdan,
Gutarýan ýerinden üýşmek çagyllaň,
Öçüp barýar eýýäm ýüzleri gaýdan
Şapaga çalymdaş elwan çigillem.
Barýan derýa tarap ellerim bilen
Ýalyn çabran, gök otlugy kürekläp.
Ýolupdyr biri-hä sülleren gülem,
Soňam ýolan ýerne gidipdir oklap.
Şowlap geçen çalgylaryň yzlaryn
Bozupdyr ýene-de ýel-ýagşy , jala
Kenardaky ot üýşürýän gyzlaryň
Şadyýan aýdymy eşdilýär çala.
Gün ýaşdy, ýol uzak, gije aý-aýdyň,
Ýagtyldýar Aý öýe gaýdylýan ýoly,
Juda näzik, hem ýakymly ol aýdym
Edil özüm hakda aýdylan ýaly.
0Ç AGAKAM ÝAZAN GOŞGYMY...
Çagakam ýazan goşgymy,
Boldum ýyrtyp taşlamakçy.
Dözmedim , üstünde işläp,
Boldum soň taraşlamakçy.
Büdür-südür setirlerim
Işledigimçe bulaşdy.
Şeýdip çaga kalby ýaly.
Gam-gussasyz setirlerim
Tükenmez derde ulaşdy.
Dogry , çagakam düşünjäm,
Gözýetimim dar ekeni.
Ýöne barybir her zadyň
Öz möwrüti bar ekeni...
D OSTLARYM
Deň çekişdik derdi, keýpi-sapany,
Geçdiler meň bilen köp ýoly olar.
Bolaryn men dostlaryma wepaly,
Dostlarymam maňa wepaly bolar.
Dostluk diňe ynam bilen beýikdir,
Ol bolsa ýaşaýar gan bilen tende.
Bilip goý, aslynda dostuňam ýokdur,
Oňa bolan ynam ýok bolsa sende.
E RIKLER GÜLLÄNDE
Erikleriň ülpüldeýän gülleri
Ýagyp dur gar ýaly uçganaklaşyp.
Ýanyp dur erikler,
gögümtil öwsen
Suwly salmalara uçgun oklaşyp.
Howluksam-da ak güllerin seçeläp,
Nowçalap başlarna perli şahalaň.
Öz-özüme diýýän: Gyssanma entek,
Sowulmawersin bu şowhun-şagalaň.
Küýseýän erikleň basym bişerin,
Hem küýseýän bu gülleriň bolaryn.
...Adamlar garraman görmek isleýär
Ýigit çykanyny ogullarynyň.
G AÝTALANDY
Öçdi çyra,
samanjaýdan getirip,
Otladym pelteli , nebit çyrany.
Gar ýagyp dur,
ýada düşýär çagakam ,
Edil şu günki deý garyň syrany.
Görmändim men şindi söýüp , söýdürip,
Ýokdy gyzlaň albomynda goşandym.
Ýöne çyra kagyz papak geýdirip,
Men bir bigam gyza goşgy goşardym.
Oturardym synlap,
doňan penjirä
Özün urup çabalanýan syrgyny...
Ýene çyra ,
gar hem goşgy,
gizlenip,
Galan ýaly çagalygmyň bir güni.
I LKINJI GOŞGULARYM
Ilkinji goşgulam , ilki setirlem,
Bezeg bermez kitabymyň gatlarna.
Olar girip gitdi gizlin ýetirlen
Söýgi hatlarna.
Ne ýat tutdym ony, ne-de göçürdim,
Geçdim ondan söýgä sataşan pilläm.
Soň bu ömri goşgy ýazyp geçirdim,
Ilkinji goşgymy gaýtalap bilmän.
K ÄN ÝATLAÝAR
Garrap, taby peseldigi saýy ol,
Kän ýatlaýar geljeginden, geçmişin.
Diýýärler: “Oň ters täleýi keçmişin.
Şonuň üçin ýatlap öten-geçeni
Ahmyr bilen nazar salýar hersine...”
Balyklaram taby peselse derýaň,
Ýüzüp gidýär ahyr suwuň tersine.
M EN OBA OGLANY
Şükür , ykbalymdan däl men närazy
Gumaksy ýollarda oýnap ulaldym.
Gülgün ysgap garşyladym her ýazy,
Bugdaýly düzleri boýlap ulaldym.
Saz boldy beýnime durlap guýanlam,
Bagşy boldy, şahyr boldy uýanlam.
Ulalsamam kökün çeýnäp buýanlaň,
Derde dermanlygyn duýman ulaldym.
Bolsam-da men on doganyň ulusy,
Gitmedim bölünip , küýsäp alysy,
Hoş söz aýtdym sylap ili-ulusy,
Adama ýaman söz diýmän ulaldym.
Depämdäki sansyz ýyldyz seçilen
Asman şäher ýaly, täze göçülen,
Bize bir ömürlik döwran eçilen
Hoş surat dünýäden doýman ulaldym.
M EŇZEŞLIK
Goşulýas-da gidýäs adam siline
Säher bilen öýümizden örüp biz.
Meňzedýärler bizi kimdir birine,
Kimedir birine meňzäp ýörüs biz.
Belki , meni gören şatlanyp, ýeňläp,
Diýýändir : “Wah, barmydyň sen, dirimi ?!”
Ýa-da menem başga birine meňzäp,
Agladyp ýörmükäm kimdir birini.?!
O BADAŞLAŇ DILINDEN
-Goňşy, goýunlarňy boşatmaweri,
Torç edipdir sübseligmi, darymy.
-Bolýar, ýöne indi gelse bagyma
Gyraryn dermanlap ähli aryňy.
***
-Bazarda sataşdym dellal goňşyňa,
Ýa ol ähli dellalaryň pirimi ?
-Ahmal bolsaň, görüşende bildirmän,
Alyp galar bäş barmagyň birini.
***
-Seňki ýaly maşyn goý,
Nesip etsin her öýe.
-Beý diýmäwer sen meni
Zar edersiň kireýe.
****
-Bol-ow , gardaş, “Kepderini” çalyp ber,
Düşünemok “Dilberiňe” , “Geline”.
-Üç gezeg-ä çaldym , ýa indi ony
Pysyrdadyp bereýinmi eliňe ?!
***
-Gazanjyňy ýerliklije sowarlar,
Pul diýen zat hazzyklyga paranok.
-Onyň dogry goňşy, ýöne men senden
Karz pul soraýan, akyl soramok.
***
-Gar ýagýar , sen şindem içip otyrsyň,
Hernä muny gelnejem bir bilmez-dä ?!
-Päheý sen-ä Gelnejeňden kim gorkýar,
Ýaman etse ýene öýe salmaz-da.
***
-Eşegiň-ä ýorga eken ,bir nas al,
Gökläli gök ýere gaçýanam bolsa.
-Wah, sakgaldaş kädim öýde galypdyr,
Nas-a ýok şu eşek uçýanam bolsa.
***
-Goňşy ,gutly bolsun alan maşynyň,
Tekerleri tigirlensin ýer bilen.
-Sag bol, gelibergin unaş içmäge
Tä çykýançak aşagyndan bergileň.
***
-Ýitiren zynjyrňy soraýan weli,
Gözüň-ä seň agyl bilen dölede.
-Wah , şol ýiten zynjyrmyň ujunda
Bolmaly bakylan, semiz göle-de.
***
-Ketekden ýumurtga almasyn ogluň,
Tabşyr goňşy , çal dulugna bolmasa.
-Habarym bar, gaty betdir Berdilim,
Kaýyl bolaý towuklaňňy almasa.
***
-Gawunma giripdir eşegiň goňşy,
Awundyryn, daňjak bolsaň daň indi.
-A how , giren bolsa kowup göýbärler,
Boljakmy sen eşek bilen deň indi.
***
-Keselhana adam bary üýşüpdir,
Känmidi oň garyndaşy , ýeňňesi ?
0-Ondan dosty , garydaşy bizar-la,
Algydarlar bu duranlaň hemmesi.
***
Zol ýoluna janly aýdyp bu daýy,
Para bilen yrjak bolýar Hudaýy.
O GLUMYŇ DOSTLARY
Bir-iki däl, kän oglumyň dostlary,
Ählisi ýaş,
baram dogumly olaň.
Hemmesem uruşdan , açlyk-horlukdan
Tas çärýek asyr soň doguldy olaň.
Magnitafon aldygyna gygyrýar,
Gagşap dur penjire gorkup gowurdan.
Ýurt parahat ,
oba göçdi dost üçin
Baş alynyp, baş berilýän döwürden.
Otyr üýşüp deň-duşlary oglumyň,
Kän olar,
bilemok onmy , altymy .
Dost tanamak aňsat däldir,
simaba
Taşlap tanar ýaly misdir altyny.
O GLUMYŇ ERTEKILERI
Ertekili kitaplary okamda,
Göz öňüne gelýär öz tanyş ýerlem.
Öz tanaýan gyzlaryma meňzedýän
Hyýaly keşbini nätanyş perileň.
Jeňňel, derýa, çarbagam bar bu ýerde,
Döşi gapak ýaly ýigitlerem bar,
Ýöne olaň uruş –dawa gyrjyny.
Şonuň üçin duldan asyp goýupdyr,
Olar ata-babalarynyň gyljyny.
Galdy köne kitaplaryň gatynda,
Hanlar ,
patyşalar ,
ýekegöz döwler.
Diýýär ertekiçil, arzuwçyl oglum:
“Hany, kaka, gamyşgulak bedewler ?!”
O JAK
Gabat geldim sährada men
Garalyp ýatan ojaga.
Ony ot basyp gidipdir,
Meňzäp ýatyr oýujaga.
Beýle tämiz , arassa ýer
Selçeň girýändir düýşe-de.
Ýok süňk-saňkyň galyndysy,
Görnenok boşan çüýşe-de.
Bir gujak odundan başga,
Daýhanmy, şahyrmy, alym ?!
Bar bu ýerde aýagyzy
Ne erkegiň , ne aýalyň.
Kim bolsa-da , mähribandyr
Ol öz uýam ,agam ýaly.
Päkizeläp gidipdir ol,
Geljegimi aňan ýaly.
Ö RÄN TANGYR
Örän tangyr eli paltaly ajal,
Gözläp arasyndan şunça mähelläň,
Öz gerekli adamsyny tapýar ol.
Hem ömrüň tanapyn sen entek çözläp
Gutarmankaň , çapýar ol.
O RTA ÝOLUŇ AÝDYMY
Äkit köneje gaýygym,
Äkit ýaşyl ada meni !
Belki , ol ýer asudadyr,
Bilýäň-ä men ýadanymy.
Oturaýyn ot ýakynyp,
Ýalňyz çynaryň astynda.
Senem dynjyň al,
çägesöw,
Çola kenary ýassan-da.
Geçenleri ýatlaly,
dem
Alyp uly-ulydan biz.
Ýadymyzda saklanmyzdan
Kändir belki , unudanmyz.
Äkit köneje gaýygym,
Äkit meni ýaşyl ada.
Indi men çaga meňzämok,
Meňzämok men ýaşula-da.
Sen sallançak ýa tabyt däl,
Yrap, üwräp doýma-da sen,
Äkit, eziz gaýgym, meni
Orta ýolda goýma-da sen !
Ö ZÜME
Köşeş, Atajan, azajyk !
Belki , seň garaşyp ýören
Bagt guşuň başga bir ýerde
Gezip ýörendir azaşyp.
Sen ony gözläp tapmarsyň
Çyksaňam guşap biliňi.
Bagtly boljak bolsaň ,
ilki
Bagtly et başga birini.
T ÖWEKGELLIK
Baş goýmadym rahatlygyň göwsüne,
Ýogsam birçak saralardym , öçerdim.
Diýýär ejem: “Baýrak bar deý böwsene,
Esreýän derýadan urup geçerdiň.
Ses ýeterden daşda bolsaň,
görünmän
Kenarda gollarmy gerip galardym.
Alysdaky salgym bolup görünýän
Jeňňele siňenňi görüp galardym.
Çygrymdan çykanňy duýardym şonda,
Basmalardy bialaçlyk , gaýgy-gam.
Ylgaşlap , elewräp diýerdim şonda :
“Gerekleseň tapdyranok gaýygam.”
Ol howply günleri alyp bellige,
Agtarýar ömrümiň tutuş beýanyn.
Bilenok baş urman töwekgellige,
Ilhalar ogullaň ýetişmeýänin.
G ULAK GOÝ EZIZIM
Gulak goý, ezizim,
O günler irden
Daň agaryp başlanyny duýdugyň,
Eşdilip başlarmyş obaň çetinden
Mylaýym owazy dilli tüýdügiň.
Mal goşmaga çykan gyzlar duşuňdan
Gabaklaryn bir galdyrman ötermiş.
Şaýly tahýalaryň şelpejikleri
Ýyldyrap, buldurap öwsün atarmyş.
Ýigitler atlaryn ýakarmyş suwa
Küren obaň çetindäki çeşmeden.
Suw gelen gyz-gelinler küýzesin
Dolduryp gidermiň näz-kereşmeden.
Ogrugynmyş duşuşygy aşyklaň,
Hiç kim görenokmyş, bilenokmyşyn.
Özgeleň ýanynda hut öz gelniňem
Elinden tutmaklyk bolanokmyşyn.
Wah, läläm, başyňy döşüme goýup,
Irkiljiräp ýatyşyňy görýärkäm,
Nämüçin men döräp köne samany
Bu zatlary saňa gürrüň berýärikäm ?!
Ý ÜREK
Käte-käte sanjyp gidýär ýüregim,
Duýman durkam aljyradýar, gyssaýar.
Men durmuşdan diňe şatlyk gözledim,
Ýöne boldy köp halatda gussa ýar.
Diýdiler: “Barmagyn gynançly ýere,
Emeli ýüregi bolmaýar ýasap.
Seň ýüregiň jinnek ýaly derdi ýok,
Il-günüň derdini etmeseň hasap”.
0K EBELEK
Jan jesetden çykdy kebelek bolup,
Gitdi gülli sähra ganat ýaýyp ol.
Git gül peri deý näzik, naýynjar
Ganatlarna daň kümşüni çaýyp ol.
Tutdy ony selme ýygýan oglanjyk
Düňderip asman deý mawy jamyny.
Göýber jigim, bir pahyryň jany ol,
Aljak bolma öň alynan janyny.
K ENARDA
Durun kenarynda, durlanan suwy
Tämiz aýna ýaly gök öwsen jaryň.
Balyjaklar suwdan towsuşyp çykýar
Bolup kümüş gyýny ýaly hanjaryň.
Demikdirji dünýä atylyp çykýan,
Balyjaklar bir göz gören ýalydy.
Suw perisi suw astynda olary
Oklap-gapyp, oýnap ýören ýalydy.
K IMDIR BIRI...
Saklardy ol dürli-dürli guşlary,
Bardy onda totyguşam , bilbilem.
Gaýtalardy eýesiniň öwreden
Sözlerin , totyguş çalgyrt dil bilen.
Çagalaram ony synlap gaýdardy,
Käte çörek bererdiler owradyp.
Garagollaň bir-ä gidipdir oňa
Iki sany täze sözem öwredip.
Baran wagty işden gelen hojaýyn,
Paýlamaga alyp gelen azygyn,
Kapasada ýüzün sallap oturan
Totyguşy diýdi:
“Näme ýazygym ?”
M AGTYMGULY
Mälim bu hakykat uludan kiçä,
Häzir beýik, öňem beýikdi şahyr.
Gün berilmeýärkä gylyçsyz kişä,
Goşgulary bilen eýikdi şahyr.
Bir-birinden örki üzülen halka,
Hanlaram duşmandy, şa-da duşmandy.
Bilýäs, arka durmak ezilen halka,
Hiç bir şahyra-da aňsat düşmändi.
Şahyr dargan ili ýygnap daşyna,
Baryny bir ýoldan ýöretmelidi.
Ýöne ilki bir saçagyň başyna
Ýygnajak gudraty döretmelidi.
Döredi ol gudrat, tapyldy ahyr,
Şeýdip dünýä indi ilkinji goşgy.
Garpyşdy aýdym-tyg, şa bilen şahyr,
Şygyrlaň gudraty sarsdyrdy köşgi.
Diňe öz nebsiniň guly bolanlar
Başaranok il derdine düşmäni.
Duşmanam uludyr uly bolanlaň,
Han bolmaz, şa bolmaz kiçiň duşmany.
Bakmaz şahyr ile ala göz bilen,
Syndyrylan umyda seýikdir şahyr.
Ýagşylygy gylyç däl-de söz bilen
Ündeýäni üçin beýikdir şahyr.
Iliň şatlygyny , iliň hasratyn
Öz şatlygy, öz hasraty saýdy ol.
Öz ene diliniň beýik gudratyn
Jar etdi jahana, dünýä ýaýdy ol.
Ö MÜR HAKDA
Bir ömürde gaty kän zat etse bor,
Etmeli işleňňi edip gutarsaň,
Bu dünýäden ahmyr etmän gitse bor.
Öz ömrüňi tutan bolsaň tygşytly,
Getirerdiň has kän peýda, haýyr sen.
Ýöne ömür çensiz gysgalaýýar-da,
Boş geçiren pursatlarňy aýyrsaň.
S ÄHRADAKY ÝALŇYZ AGAÇ
Meýdan giňiş, tep-tekiz hem ýalaňaç,
Ýatyr ol zat tapman üstün ýapara.
Görünýär alysdan bir ýalňyz agaç,
Çalym edip dur ol atly çapara.
Bar ýaly ol atyň ganaty-peri,
Hem ullakan ýaly gözden ýiterden.
Görünýär Ýer-gögüň sepleşýän ýeri,
Ýöne alysda ol ýöräp ýeterden.
Dogup gelýär ýüzi ýagşy niýetden
Dos-doly Gün çalym edip çelpege.
Togalanyp barýar gap-gara ketgen
Meňzäp gaçyp galan silkmetelpege.
Dur agaç, bilmänsoň atyndan düşüp
Ýaraly deý synlap dur çar ýany ol.
Şu mähriban toprak üçin söweşip,
Diri galan ýalňyz pälwan ýaly ol.
Ş ÜKÜR BAGŞY
Ýene dutar zaryn-zaryn iňleýär,
Gyýylyp agzala halkyň halyna.
Geldi Şükür, bu gün sazyn diňleýär,
Küren oba üýşüp onuň ýanyna.
Başyny galdyrman çalýardy Şükür,
Gelnejesem däldi bu gün nägile.
Ojagyň başynda edýär ol pikir:
“Belki , gazma dutar baş bolar ile.
Elleriňe güller bitsin ýüwürjim,
Görmesin il gyzyl ýüzüň solanny.
Ýok indi dünýäde armanym, ünjim,
Ikisi hem aman-esen dolandy”.
Geldi Şükür , ýöne gelmedi ýeke,
Alyp geldi ýesir düşen agasyn.
Sarsman otyr düýnki , bibaş märeke,
Saz diňmese olar nädip dagasyn ?!
S UWAGÇYLAR
(Degişme)
Berdiň: “Puşkin bilen Magtymgulynyň
Haýsy beýik” diýen tanyş sowaly.
Diýdim: “Dost, ýör hany , gilmalaňy al,
Kepbämiziň galan ýerin suwaly.
Ilki kepbämizi, soň aňymyzy
Düzedip, gireli ynsan keşbine.
Bu palçygmyz, düşüjämiz bilen biz
Sümülmäli akyldarlaň köşgüne !”
S UWLY ÝAÝLAŇ SÄHERI
Ýaýyljyran suwly pelleň astynda
Tutaşdy, ot aldy çabyran şapak.
Ak çarlaklar elewreşip asmanda
Çalyşyp şapak,
Suwdan awun alyp bilmän elenýär.
Hem eýmenýär ganat kakyp durmakdan.
Neneň eýmenmejek,
suwda öçmeýän
Al-ýaşyl ýalyna özüň urmakdan.
Ç ÖREGE ÇALYMDAŞ MEÝDANLAR
B AG
Bu bagda saýrardy guşlar
Dürli mukam çalardy-da.
Hasyl sowuldy, bag bolsa,
Galberdi çolardy-da.
Çykdy guşlaryň ýadyndan,
Baglaram, bagly howlam soň.
Kim halyňdan habar alsyn,
Gyş düşüp, miwäň sowlansoň.
00K ÖNEÇIL
Oglum aýtmyşlaýyn köneçilmişim,
Geýinmekde galýamyşym modadan.
Biz tirkeşip sähra tarap barýarys,
Gumaksy hem torç edilen ýoddan.
Gidipdir bu ýodajygy keşdeläp,
Ýeke tar motorlaň, mallaň yzlary.
Görünýär gözüme bar yzdan yssy,
Ýodajykda galan nallaň yzlary
0G AMÇYNYŇ YZLARY
Ýatyr ýoda urgan ýaly işilip,
Çeýedi, berkdi ol tüýdüp üzerden.
Suw içmäge gelen dor baýtal ýaýa
Meňzeş başyn sallap çykdy güzerden.
Ýaýlaň depesinde çakýar ýyldyrym,
Tisgindirip selme ýygýan gyzlary.
Görnüp gidýär sagrysynda baýtalyň
Ýaş mahaly degen gamçyň yzlary...
0A LABAHAR
Aýran ysly küdäň üstüni örten,
Ýumşak duman ýüpek ýaly endirýär.
Ene pişik küdäň köwegne erten
Çagalarny ýalap-ýalap emdirýär.
Ýaňy örüp salan nagşy gök olaň
Ýapylary oýmur-oýmur edipdir.
Bal arylar almalaryň gabakman,
Nepis güllerini meýmiredipdir.
Ysgap küdäň aýran ysyn gönendik,
Gök otam ysgaňda ünjä batylýar.
Göýä geçen güýzden galan gönezlik
Bu baharyň ak süýdüne gatylýar.
0B AHAR
Böreň-böreň bolan ýagyş suwlary
Salmalardan akyp barýar şaglaşyp.
Kiparlan ýagyşyň ýaşyl çyglary
Nowçalan erikden damýar şabraşyp.
Mawy köle tarap ylgaşlap barýar
Ak bulutdan gaýyp düşýän kölgeler.
Lowurdaýar altyn çaýylan ýaly
Penjireler, külbeler.
Işe barýan gyzlar mylaýymsyrap,
Syrly ýylgyryşýar habar gatdygyň.
Taba gelen toprak ýatyr tebsiräp,
Ýarjak parsyldadyp, tohum atdygyň
0A RMANYŇ ÝOK
Sütük deý hoş ýakýar sähra şemaly,
Öňküsinden uzan ýaly ädimiň.
Ak guşlaň otlukdan galyşy ýaly,
Duman galýar aşagyndan ädigiň.
Öňki tanyş keşbi ýadynda ýeriň,
Al gülleri synlap oňýaň, ýolaňok.
Şeýle bir göçgünli hyýalkeş seriň,
Düýşüňmi, huşuňmy, bilip bolanok.
Kaýyllykdyr bar geregiň aslynda,
Armanyň ýok şu bplşuňa goýsalar.
Ýöne ýatyr aýaklaryň astynda,
Zar kalbyňy maýyl eden maýsalar.
0K ÖMELEKLI MEÝDAN
Artyp barýar ýumşan howaň ýakymy,
Ýazyň golaýlany duýlup başlady.
Ýeňil maşynlaryň demir akymy
Sähraň gök deňzine guýlup başlady.
Getiripdir söhra atyrlaň ysyn
Hem şäheriň ysyn ap-ak gelinler.
Kömelekli meýdan dörüler indi
Uzynly gün lowllar durar selinler.
Ýakan otlaryny öçürmän olar
Saýlansoň bu ýerden garalaryny,
Ýaz şemaly ýalap bitirjek bolar
Sähraň awap duran ýaralaryny...
0Ý ALŇYZ GÜLJAGAZ
Kän ýyl bolan eken bilimi guşap
Çykmanyma bu meýdana çalgyly.
Ýüzüp barýan gök otlukdan, ülpüldäp,
Otyr ýoluň gyrasynda çöl güli.
Saýgarmak kyn ýodalaram, ýollaram,
Bu ýyl oty, kömelegi bol maýyň.
Otur ülpülde-de, ýalňyz güljagaz,
Otur, otur, seni men bir ýolmaýyn...
0M AÝSALY MEÝDAN
Gideli biz paý-pyýada, gör öňde
Maýsaly meýdanlar ýatyr owsunyp.
Gök maýsalaň çyrpynşyny göreňde,
Atygsan ýüregiň gidýär gobsunyp.
Duýgularmyz maýsa ýaly ter, goýy.
Giňän ýaly gursk gülnüp, aglanyp.
Pel-pelläp dur gökde sähra torgaýy,
Goýlan ýaly örki sähra baglanyp.
Ýat, ýadasaň, gök sypaly ýassan-da,
Arzuwyňdy seniň bu ömür boýy.
Bagtly menem, gök maýsalaň üstünde
Pel-pelläp dur öz söhramyň torgaýy.
0G ÖZ ÖŇÜMDE
Ýatsam-tursam göz öňümden gidenok,
Ap-ak penjelerin açyp güllän,
Äpet-äpet almalaryň astynda
Ýegşerip oturşy pessejik külbäň.
Göz öňümde, durdy göge gezelip,
Ot daşalýan arabalaň arşy-da.
Ýadymda, jaňly hem yzy owlakly
Garry geçileriň mäläp barş-da.
0B UGDAÝLY MEÝDANDA
Başyňdadyr gaýgy- gussa başgaň,
Ýa bir dostuň toýun toýlar gidersiň.
Hem tomsuň başynda saralyp başlan
Bugdaýly düzleri boýlar gidersiň.
Lowurdar depäňde torgaýly asman,
Gidersiň üstünden berçigen çiliň.
Gidersiň sen ýeke dänänem basman,
Görejiň deý gorap yrsgalyn iliň.
Sumat bolar kalbyňdaky gaýgy-gam
Arzuwlaň gujagna özüň oklarsyň.
Hem mele tötek deý ýüzi gaýzygan
Daýhana içiňden alkyş okarsyň.
0B AKJALYKDA
Towlanjyrap ýanýar ojar ojakda,
Ýanýar bolup burum- burum kak ýaly.
Sojap ýatyr ýatan jar golaýjykda,
Eşidilip dur onuň şürläp akýany.
Ýaýyljyrap ýatyr bakjaly meýdan,
Ýetýär onuň çeti gara baglyga.
Ýaňy dilnen gawunlaryň düzümi
Çalym edişip dur kakan balyga.
Jaryň boýundaky güllän ýandaklar
Güwläp otyr arylary örüzip.
Teläriň üstünde towlanan kaklar
Goýulypdyr sebet ýaly örülip.
Ynha, gawun,
Ynha egdi,
kes-de dil,
Gör pitikläp garpyzlaryň böwrüne.
Bakjalyga gelsem, bolýan men edil
Gelen ýaly öz çagalyk döwrüme.
G ÜÝZ PEÝZAŽY
Bu tutly hem gür hyşaly mekany
Ýalap, güýz şemaly öwsüp başlady.
Torgaýlaryň nala meňzeş mukamy
Ene ýabyň suwun egsip başlady.
Bir del duýgy köwsarlaýar kalbymda,
Gelýär häzir aglap- eňräp joşasym.
Çybyga düzülen balyklar bolsa,
Ýatladyp dur üzümleriň hoşasyn.
Aýlap ýör olary tutan çagalar
Dözmeýän deý öldürmäge, satmaga.
Torgaý bols dur asmanda pel-pelläp,
Gizlin ýer tapmansoň özün atmaga...
G ÜÝZ ETÝUDY
Saralan ýapraklar leýs bolup ýatyr
Üstün örtüp aýmançalaň, ýodalaň.
Näbelet ýolagçy ýoluny ýitir,
Kesilse gatnawy bu pyýadalaň.
Bir agaçlar sojap dem aldy birden,
ýagýar ýaprak uçganaklap gar ýaly.
Ýöräsiň gelenok ýaprakly ýerden,
Basyljak ýapraklaň jany bar ýaly.
Ý ALŇYZ NAR
Täsin zat ýok, arasynda baldaklaň
Göze ilmän galan ýalňyz nar ýaly.
Galypdyr ol, birçak eňňere bolan,
Çola bagda gizlin eşret bar ýaly.
Garaşyp durdy ol şindem agaçlaň
Ýapraklaryn ýorgan deýin ýazarna.
Göreçlerne täsin şatlyk çaýar ol,
Ilse bir ötegçiň gamgyn nazarna.
G ÜÝZÜŇ SOŇY
Gowaçaň gyzgylt çybygy
Ýatladýar durnaň aýagyn.
Noýabr seýär çygyny,
Ýagyp dur gün yrman ýagyn.
Ýaradar hanasy pelleň,
Gatyşyp ýatyr gyrawa.
Degdigi awaýar elleň
Galtaşan ýaly gylawa.
Gyrawlan bolsa-da pagta,
Daýhan ony hökman alar.
Meňzeş giç açlan bagta,
Bu çürşen ap-ak hanalar.
B ULUT
Deňizden göterlen bölejik bulut
Tüýdülen pamyk deý gaýyp ýör indi.
Durnaň gözi ýaly dury asmanda
Ak guw ýaly ganat ýaýyp ýör indi.
Men syn edip durun bigam buludyň
Sozuljyrap, gökde edýän oýnuna.
Gaýyp ýör ol,
gaýdyp dolmajak ýaly
Bu deňziň hem gara ýeriň goýnuna.
D ERÝALAR
Derýalaryň öz akmaly ugry bar,
Olar beýik dagdan alyp gözbaşyn
Gaýdar-da, guýular deňze ýa köle.
Men bilýän bu düzgün könedir ýöne
Niçik bolar bagta barýan durmuşda
Derýa kölden çykyp, daga dyrmaşsa?!
POEMALAR
B ASGANÇAK
.Sallançak
Buşluk !
Buşluk !
Seniň doglanyň buşlap ,
Gubar baglan penjirämi kakdylar.
Eýe bol adyňa şu günden başlap,
Atlaň iň oňadyn saýlap dakdylar.
Irmän maýatnik deý baryp gelmeden
Sallançak yranýar öýüň böwründe.
Hallanlar ol,
şu gün,
ertir,
elmydam,
Hallanlaýşy ýaly atam döwründe,
Hallanlar durar ol,
Parhy ýok oňa,
Atam döwrümi,
Atom döwrümi.
Onuň iki ýana gatnap durmaly
Ýeketäk ýoly bar, başga ýoly ýok.
Ol dynçlyga tarap gadam urmaly,
Ýöne dynçlyk oň ýoluny ýolanok.
Yranyp dur,
Yralyp dur sallançak,
Berjaý edip ähli emriňi seniň.
Ölçär ol ömrüňi ýola salýançak,
A soň sagat ölçär ömrüňi seniň.
.Geçmişe syýahat
Ýol uzak,
Oň başy juda alysda,
Çagalykda Akpamykdan başlanan,
Ýollar meni eltip taşlan ekeni
Arzuwlarna, ykballarna başgalaň.
Söýdüm kinodaky hindi gyzlaryn,
“Heläkçilik” çekdim suwlaň gomunda.
Dile degen öl barmagyň yzlaryn
Goýup gitdim Tolstoýyň tomunda.
Çalajan ýylany ýorgana salyp,
Geklberri bolup çakdyrdym Jimmi.
Ölmedi , dört günden gitdi ol galyp,
Gek bilen bir salda akdyrdym Jimmi.
Ökünip Gek boldum,
Çürkenibem Jim,
Bu dünýäde soň çalajan ýylany
Hiç kimiň ýorganna salmazym üçin.
Heniz ýaşalmadyk adalar gözläp,
Äpet şara münüp aýlandym gökde.
Jýul Werniň hyýal ýodasyn çözläp,
Ýaşadym yns-jynssyz , gizlin gowakda.
Lupadan ot alyp, ýylanyp gije
Çykardym ahyry aýdyň netije:
Bir öz derdim bilen bolup başagaý
Çeken jebirlermiň hem-de bu çeken
Ezýetlermiň ahyr-soňy puç eken.
Bu Gün lowlar durar, baky ýaşmaýar.
Giňişligiň gadry başga dar ýerde.
Asyl adam adam üçin ýaşaýar
Eken gökde, ýerde , suwda , bar ýerde.
Iki ýana uzap ýatyr bu ýollar,
Her haýsy bir nesliň şatlygy ,derdi.
Üç ýoluň birinden gitmeli bolsa,
Hemra ýene öňki ýoldan giderdi.
Islän ýoluň saýlamaga hakly sen,
Ýetýär maksadyna jebre döz gelen.
Men bermerin, paýhas bilen akly sen
Ykbalyndan gözlemeli özgeleň.
.Çörek hem Watan hakynda
Asman hereketli,
Ýer hereketli,
Okean hereketli,
Per hereketli.
Relsde , perlerde ýagyň yzy bar,
Bar ýerde, bar ýerde ýagyň ysy bar.
Bizem ýag ysyna eýledik seni,
Garşyladyk çapadyly, pişmeli.
Ilki çöregiň hem ýagyň ysyny
Alyp , bilip, soňra ýola düşmeli.
Bir döwüm çöregi suw bilen iý sen,
Meňzin düzet,
Menzil uzat,
daş örän.
Suwa batan gara çöregiň ysam
Topragyň ysyna çalymdaş örän.
Ho-ol asmanda gaýyp ýören ýapraga
Meňzeş bulut zawutýagyň ýokumy ?!
Meňzeşligi üçin gara topraga
Artykmyka gara nanyň ýokumy ?!
Parhy ýok, ujundan bir döwüm al-da,
Baş eg bu topraga bol nany üçin.
Belki, gara toprak ýakyndyr kalba,
Gara günümizde goldany üçin.
Synla-da bu uç-gyraksyz gallany,
0Kyn günde goldany çykarma ýatdan.
Bu uly Watanda beýik kada bar:
Munda uly-kiçi , ýakyn deň, ýat deň.
Bir Watanyň girelgesi , ötügi,
Bölünenok maksat, namys-ar munda.
Barymyzda bir deň, äpet , bütewi
Adam diýen bir düşünje bar munda.
Ataň watan goramany öwrendi
Garap simlän ýaralara, tözlere.
Süňke meňzeş berýozalar öwrüldi
Agaç aýaklara, protezlara.
Başlanan ýerine ýetip aýaklan
Şer iş bilen Haýyr işiň urşuny
Kim bilenok ?
Gördük aýak agaçlaň
Adam synasyna meňzäp durşuny.
Dur jaýlaň burçunda , ony aýyrman,
Otyryp, ynjalyp , çaýlap bolanok.
Bir gün esger ölýär , arman oň bilen
Agaç aýaklaryn jaýlap bolanok.
Karta seret, oň al öwrsen durşuny
Oýlandyrsyn,
buýsandyrsyn,
gynansyn.
Görmän , göz öňüne getir urşuny,
Synla-da adamlaň agaç synasyn.
.Paýhas hem ýönekeýlik
Meňzi dury bu nurana säherleň,
Münderlenip barýar jaýlaň gatlary.
Tisgindirýär zenzelesi şäherleň
Uzak sähradaky bedew atlary.
Barybir çagalar arkaýyn uklar
Ojagnyň başynda gara öýleriň.
Juda çalymdaş bu garalan uklar
Birçak çözen integralna Eýleriň.
Ýönekeýdir öýdüp ýapyşýas oňa,
Gözleň ümezleýär, beýniň agyrýar.
Bir günlük iş olaň bir gaty diňe,
Dört gatdan çykýançaň süňňüň agarýar.
Şäherde öz öýüň tapar ýaly däl,
Obada-da kowçum-kowçum öýlük ýok.
Eger geçmiş bolsa Eýler, Tolstoý,
Geçmişde-de ýöntem ýönekeýlik ýok.
Dahylsyzdyr düşünjämiz ,ýadymyz
Boýdaş hem deň bolup görünýänmize.
Öz düşünen çylşyrymly zadymyz
Soň ýönekeý bolup görünýär bize.
Jemleseň seriňde halkyň paýhasyn
Otdan, suwdan geçer durman nazaryň
Ýönekeýje bolsa akyl-paýhasy
Aňk etmezdi bizi Gurbannazaram.
.Basgançak
Aýak biten arzuwynda ylgamaň,
Taplaýar dabana biten tikenler.
Ýerde toplanypdy Jomolungamaň
Depesinde daşdan sütün dikenler.
Ynanýan topraga özgäň dabany
Hem aýagy bilen basmajagyňa.
Taparsyň-da bir gün abyn-tabyny
Çykarsyň ilkinji basgançagyňa.
Gidersiň soň oýun-gülkä garaşyp,
Bilmersiň sen gaýgy-gussa çekmegi.
Arzuw edinersiň oýnap-ýaryşyp,
Ýeňijileň basgançagna çykmagy.
Dost bilen paýlaşyp döwüm nanyňy,
Goltgy, kömek berip asgynjaňa sen,
Duýup özüň üçin dogulmanyňy
Çykarsyň täze bir basgançaga sen.
.Şu gün hem elmydam
Şeýle bir oňatlyk , galýas belende,
Ýerde däl , asmanda ýaşaljak basym.
Ho-ol jaýlaryň çür başyna galaňda
Zemine seredip , aýlanýar başyň.
Gözüň gidýär ony galdyran ussa,
Gal-da göge al-asmanda gereklen.
Özüne çalymdaş, çalymtyk tüssä
Gözi gidýär syrdam boýly derekleň.
Barybir gerek zat goralar mydam,
Bulwardaky syrdam arça çapylmaz.
Ýitjek zat hakynda ýazylan zadam
Oklanar bir ýana, okan tapylmaz.
Sähra tarap uzap barýar turbalar,
Durna sesli “K-00” saýraýar.
Güýji , aladasy, owazy bilen
Döwür bizi sadalykdan saýlaýar.
Baharda gök öwser , güllär bu zemin,
Ol güýzde ýene-de ýalaňaçlanar.
Barybir ömürler öňküsi kimin
Sallançakdan, ak gundagdan başlanar.
Ak mata – çagalaň arlygy üçin,
Gerek ol Gün soňky gezek öpende.
Dünýäde gundaglaň barlygy üçin,
Ynsan ömri gutaranok kepende.
Ýagyş ýagar, üçekleriň üstünde
Damjalar towsaklap edişer oýun.
Güwlär suwdan doly, uzyn turbalar
Ölçäp göge ýetýän binalaň boýun.
Sen ýokardan sil suwlaryň güwleýşin,
Almalaň gülleýşin synlarsyň,
hatda
Özün görmeseňem, gyzlaň gülküsi
Şo-ol ýaňlanar durar ýokarky gatda.
Çünki, asly ýerden dörän adamyň
Belentlikden belentlikde hyýaly.
Guşlaram belende galyp bilenok
Adamyň belende galyşy ýaly.
Ol hyrçyn dişleýär görüp,
solmaýan
Ýyldyzlaryň alysdaky oduny.
Ýaşaýar ol şindi mälim bolmadyk
Onunjy planeta dakyp adyny.
Egninde ýük bolsun,
asmanda ýüzüň,
Ýüklülikden agyr egni ýüksüzlik.
Asmana uzaýar ýolumyz biziň,
Oň ölçegi bolsa- tükeniksizlik.
H ALYÇY
Bozup ukusyny aladaňdanyň,
Sarsdyryp daşlaryň dymyşlygyny,
Debsiläp jülgeleň gamyşlygyny,
Topar atly girdi çetinden obaň.
Buýruk:
Bir adamam sypdyrmaň !
Gabaň !
Niçiksi ýagy siz, bimahal gelen ?!
Niçiksi ajal siz, bu mahal gelen ?!
Işginde oraçalaň, kepbeleň,
Baglandy gojalaň, naçarlaň elem,
Baglandy ejeleň, bar ärleň elem,
Eger hasrat üçin elenýän bolsaň,
Elen toprak ,
Elen.
Eger gözýaş bilen gark bolýan bolsaň,
Dymyp ýatma toprak !
Eglenmän gark bol !
Eger oda ýanyp , berk bolýan bolsa,
Gowrul,
Daşa öwrül,
Daşdanam berk bol !
Eger-de gazapdan ýarylýan bolsaň,
Ýuwut meni, bol basym, ýaryl sen ,ýaryl.
Eşitmesin ýar ýaryň
Dost dostuň zaryn.
Ýeri , bu toprakda näme günä bar ?
Günem dogup gelýär,
Ýagty gün-ä bar.
Günem abat,
Senem abat topragym,
Meniň bolsa bu gün ýagty dünýäm dar.
Men ýesir , şoň üçin ýagty dünýäm dar.
Yzda küren obam burugsap galdy,
Şirläp akýan çeşme , akar ýap galdy,
Galdy elwan gülli çemenzarlyklar,
Baýdak deý pasyrdap galdy arlyklar,
Obadaşlam aglap hem garap galdy.
***
Uzak ýoly söküp gelen atlylar,
Niçik syryňyz bar, ediň siz aýan.
Şunça ýoldan gelip,
Ýat ilden gelip,
Alyp barýanyňyz bir garry aýal.
Göz üçinmi ?
Söz üçinmi ?
Nämüçin ?
Niçiksi talaň bu , niçiksi hyýal ?!
...Saralgy ellerin silteýär al at,
Entirekläp barýan garry halyçyň.
Ýalaňaç dabanyn sypaýar öl ot,
Sandyraklap barýan garry halyçyň.
Barýan atlylaryň bolsa bary sem.
Halyçy oýlanýar :
“Sogrul, eý ellem !
Üzül, bu zatlaryň sebäpkäri sen.
Indi meni halas etjek diňe sen,
Halas et sen,
Halas et sen, üzül-de.
Alyp gitme ýat illere sen meni,
Läşim lagşap galsyn türkmen düzünde.”
Ýaş syrygýar kütelişen gözlerden,
Torgaýlaň agysy gelýär düzlerden.
Nälet saňa ellem,
Ömürlik nälet,
Berk ekeniň döwülerden , üzlerden.
***
Eltdiler garryny alnyna Şanyň.
Şa diýdi:
“Gel garry otur gaşymda”...
Nökerler oýlanýar : “Erejek wagty
Bar eken-ow bu doň, gara daşyň-da,
Bu doňňaradaşyňda”.
Diýdi Şa:
-Aýt garry näme isleseň,
“Pul” diýseňem, “jul” diýseňem tapylar.
“Bal” diýseňem, “gül” diýseňem tapylar.
Seniň üçin bu giň köşki-eýwanda
Açyk ähli ýollar, ähli gapylar.
Näme iýseň , näme geýseň tapylar.
Pulmy ? Bar-da hazynadan sanap al.
Öwret ýöne sungatyňy sen bize,
Gyz-gelin kän,
Näçe gerek ?
Saýlap al.
Seň halyň beýgeltsin meň şöhratymy,
Äleme jar etsin meniň adymy.
Nepis haly türkmenlerde ýaşaman.
Goý bizde ýaşasyn,
Başarsaň şuny
Horluk görmez il-ulusyň , neberäň.
Başga zat barada pikir etme sen,
Işle öz günüňe şükür et-de sen.
Özüňe nämäniň garaşýanyny
Bilýänsiň sen buýranymy etmeseň.
***
Aý geçdi, ýetişdi ilkinji haly,
Ýyl geçdi, ýetişdi onkinji haly.
Synladylar, sypadylar, gördüler
Ak öýlerde,
Hem toýlarda gerdiler.
Müňläp jemendeli ak bazarlarda
Agramyna altyn çekip berdiler.
Synlan diýdi:
“Däl bu ýönekeý haly,
Bu tüýs türkmen düzi,
Sährasy ýaly...”
Hiç kim Şa barada gürrüň etmedi.
Diňe soradylar dokan aýaly.
Baha beren haly hakda gepledi:
“Bu haly tüýs haly,
Iň nepis haly,
Edil türkmen düzi,
Sährasy ýaly”.
Elden-ele geçip,
Deňizden geçip,
Haly çölden geçip,
Hem düzden geçip,
Gitdi uçup,
Giň äleme nur saçyp.
Hyrydarlar aldy ony pul seçip,
Diýdiler:
“Bu bir tüýs haly-da , haly,
Türkmen zenanlarnyň ýüregi ýaly”.
***
Iki ýana zowuldaýar zalym Şa,
Öçürip bilmänsoň ýüregniň odun.
Gaçyryp bilmänsoň gazabyn ,badyn.
Oýlanýar : “Nämüçin wasp etmez meni
Şunça pul sarp edip döreden zadym.
Düşünemok,
Ýeri, ýeri nämüçin
Artýar diňe şol kempiriň şöhraty.
Ähli ýerde,
Bar dillerde öwülýän
Şol melgunyň ady, diňe şoň ady
Meniň emrim bilen çitilen göller
Nämüçin wasp edýär türkmen sährasyn.
Nämüçin halylar beýik Şanyň däl ,
Meşhur etdi bir ykmandaň şöhratyn ?
Nälet saňa haly, müň ýola nälet,
Nälet saňa , nälet, jadygöý hatyn !”
***
Ene ömür berýär öz perzendine,
Şahyr berýär öz ömrüni bendine.
Synlap suratkeşiň çeken suratyn
Görýäs onuň öz paýhasyn ,syratyn.
Ýa-da seýis bolsaň , seýisläp atyň
Ölçeýändir seniň ömür gymmatyň,
Şunuň ýaly kanuny bar sungatyň.
Saňa derek jogap berýär eseriň
Seniň öz geljegiň, ykbalyň üçin.
Astyndan çykansoň synnyň, keseriň,
Sen dokan halyçyň geljekki ömri,
Hem oň ýüreginiň ajap haly sen,
Haly ,sen.
Gözleň nury siňen,
Şöhlesi siňen,
Naçarlaň deň-taýsyz
Paýhasy bilen,
Täk özüne meňzäp bu dünýä gelen
Haly sen.
Şelpeleriň sesi bilen oýanyp,
Erişleriň arasynda goýalyp,
Günüň ýedi şöhlesine boýalyp,
Dörän bu dünýäniň gül jemaly sen,
Haly sen.
Ir säherde Günüň doguşyn synlap,
Gädim-gemrik Aýyň doluşyn synlap,
Gyşyň garyn, ýazyň ýagyşyn synlap,
Bolsa-da ol mahal gözýaşlar simap,
Şol garry halyçyň geçen ýoly sen,
Hem ýat ile taşlan keç ykbaly sen,
Haly sen
Dünýä gelip şapak deýin ýaşmak kyn,
Naçar bolup, ýat illere düşmek kyn,
Abananda sere ajal, gorky- üýn,
Diňe bu dünýäde ýaşamak üçin
Dörän soňky umyt-hyýal ýaly sen,
Haly sen.
Erişinde at aýagy ses eden,
Şöhratparaz , zalymlary pes eden,
Bu dünýäde haýran saňa eseden,
Türkmen zenanlarnyň ýagşy päli sen,
Söýgüsi , arzuwy, oý-hyýaly sen,
Haly sen.

Je­ma­lyň çy­rag­dyr, ýü­züň gül­gü­zar,
Gö­re­ni per­wa­na ky­lan pe­ri­zat.
Bi­zi aşyk Ga­ryp edip in­ti­zar,
Şa­se­nem dek ýa­ry saý­lan pe­ri­zat.
Sy­na­sy röw­şen­dir, göw­si jöw­her­den,
Le­bi la­gyl, sa­dap diş­le­ri dür­den,
Jan aly­jy jel­lat gö­zi han­jar­dan,
En­da­my­na nur ça­ýy­lan pe­ri­zat.
Aşy­ga ot sa­lar ke­reş­me-nä­zi,
Dert­li gu­la der­man – bil­bil owa­zy,
Kä açar sen gam­dan – jen­ne­tiň ýa­zy,
Kä ýyl­gy­ryp, bag­rym di­len pe­ri­zat.
Ölüm bol­maz aby-ha­ýat içe­ne,
Le­biň so­rup, in­çe bil­den gu­ça­na,
To­ba kyl­dym kad­dy-ter­ziň bi­çe­ne,
Nus­ga bo­lup dün­ýä ge­len pe­ri­zat.
Ba­ra­bar ýok Hüý­ri­luk­ga, Sa­ýat han,
Goý­nuň ba­gy-Erem, jen­net­de bos­san,
Gö­ren eder ar­man üs­tü­ne ar­man,
Sy­na­ma yşk odun sa­lan pe­ri­zat.
Her gö­re­ni köý­dir nur­dan al­ky­my,
Yş­ka ataş sa­lar ýüz­nüň ýal­ky­my,
Ýa­ňa­gy bal-şer­bet, üzüm sal­ky­my,
Der­de do­wa-dä­ri bo­lan pe­ri­zat.
Is­miň üç harp: üç lam, bir elip, dört käp,
Han Enar sy­pat­ly, hus­nuň ma­hy-tap,
Aşy­ky diýr, bol­dum yş­kyn­da ke­bap,
Jel­lat göz­li, ja­nym alan pe­ri­zat.
Bu gün
Sal­la­nyp, seý­kin ba­syp, ýar ýör­mü­şin gör­düm bu gün,
Hus­nu­na aç göz­le­rim doý­dur­my­şyn gör­düm bu gün.
Bir ajap gud­rat sa­lan Beý­tul­la man­zar Kä­bä­ni,
Ýet­miş üç ýüz  ýüz  bi­len köý­dür­mi­şin gör­düm bu gün.
Ýe­di baş­ly ow­sun­jy bir mes­ti-sy­ýa per až­dar,
Genç üs­tün­de tow­la­nyp, otur­my­şyn gör­düm bu gün.
Iki hin­di jan alan  jel­lat elin­den, dat heý,
Aý­ny han­jar­ny çe­kip, öl­dür­mi­şin gör­düm bu gün.
Ger ge­zäp kas­dym­ga dur­muş ol otuz, üç ýüz oky  ,
Ys­py­han ýa­ýyn ki­riş­siz  gur­mu­şyn gör­düm bu gün.
Aşy­ky diýr, is­mi pyn­han „nun“, „ri“, es­na „elip“  ,
Gam köň­lü­mi şat edip ýyl­gyr­my­şyn gör­düm bu gün.






Bu ýerde „bir ýüz ýetmiş üç“ manysynda getirilýär.
Bu ýerde bakyş, garaýyş manysynda getirilýär.
Bu ýerde iki sany gara göz manysynda gelýär.
Bu ýerde „üç ýüz otuz“ manysynda gelýär.
“Çekmiş ol ýaýyn kirişsiz” nusgasy hem gabat gelýär.
Aşyky diýr, ismi pynhan nuran esna „elip“ nusgasy hem bar.
Saç­ly gyz­lar
Bi­zem gel­dik to­ma­şa­ňa,
Uzyn-uzyn saç­ly gyz­lar.
Gaş­la­ry el­wan bo­ýag­ly,
Apy ýy­lan saç­ly gyz­lar  .
Gi­der-gi­der öz ili­ne,
Men gur­ban in­çe bi­li­ne,
Çy­kar­lar ba­gyň seý­li­ne,
Eli to­tu­guş­ly gyz­lar.
Aýak­la­ry ter­bi­ýet­li,
Gol­la­ry el­wan bo­ýag­ly,
Uzyn boý­ly, al ýa­ňak­ly,
Gyý­ma ga­lam gaş­ly gyz­lar.
Aşyk Oraz di­ýer, näz­lim,
Kö­li ör­dek, gu­ba gaz­lym,
Bal bi­len şe­ker agyz­lym,
Göw­her hün­ji diş­li gyz­lar.
Bi­ze ge­lin
Ýa­lan­çy pa­ny dün­ýe­de,
Bir bak­ma­dyň bi­ze ge­lin.
Ýü­züň üs­ti do­gan Aý­dyr,
Ga­şyň meň­zär ýa­ýa ge­lin.
Ge­zen ýe­riň be­lent dag­lyk,
Bol­sam tu­ma­ry­ňa bag­lyk,
 Bu goşgy “Türkmen aýdymlary” Aşgabat – 0, 0-nji sahypada bar.
Sol eliň­de gy­zyl ýag­lyk,
Sen tu­tar­syň ýü­ze ge­lin.
Ala dag­dan öte bil­men,
Was­pyň aý­dyp ýe­te bil­men,
Sen bir so­na, tu­ta bil­men,
Ýör­şüň meň­zär ga­za ge­lin.
Jyň­ňyr­da­ýan sa­zyň bi­len,
Bil­bil dek owa­zyň bi­len,
Ýüz jil­we­li nä­ziň bi­len,
Bir­je bak­saň bi­ze ge­lin.
Aşy­ky diýr, et­sem was­pyň,
Köp­dür se­niň hü­när-kes­biň,
Ta­ryp et­sem se­niň des­tiň
Bel­li meş­hur bi­ze ge­lin.
Ga­ra göz­li ge­lin
Gö­züm gö­rüp, doý­maz ga­rap,
Öl­düm ga­ra göz­li ge­lin.
Gör­dük­çe yşk et­di ha­rap,
Öl­düm ga­ra göz­li ge­lin.
Ýal­kym sa­lyp, hus­nuň çe­nan,
Köý­dür­di yş­kyň bi­gü­man,
Ýan­dym, çe­kip nur­bat-aman,
Öl­düm ga­ra göz­li ge­lin.
Kä ýyl­gy­ryp köň­lüm alan,
Kä köý­dü­rip, ot­lar sa­lan,
0Jan al­dy jel­lat göz bi­len,
Öl­düm ga­ra göz­li ge­lin.
Yş­kyň ody na­ra so­kar,
Ýa­nan ýü­rek­den ot çy­kar,
Wehm eý­le sen, ahym ýa­kar,
Öl­düm ga­ra göz­li ge­lin.
Gam­gyn kö­ňül­ler gör­se şat,
Her söz­le­ri gan­dy-na­bat,
Her leb­le­riň aby-ha­ýat,
Öl­düm ga­ra göz­li ge­lin.
Bil­bil deý owa­zyň bi­len,
Ýüz gam­za­ly nä­ziň bi­len,
Şa­ýyň deý hoş sa­zyň bi­len,
Öl­düm ga­ra göz­li ge­lin.
Diýr Aşy­ky, döw­ran öter,
Gel, Han Enar gam­dan gu­tar,
Ahyr se­ni ahym tu­tar,
Öl­düm ga­ra göz­li ge­lin.
Näz­li ge­lin
Goý­nuň jen­net gi­rel­me­dim  ,
Ar­man sen­den näz­li ge­lin.
Gun­ça gü­lüň ti­rel­me­dim,
Ar­man sen­den näz­li ge­lin.
Mü­new­wer­dir göw­süň agy,
Le­biň bal-şer­bet bu­la­gy,
 Bu setiriň „Gyzyl ýüzüň görelmedim“ diýen nusgasy hem bar.
Ga­na bil­meý çek­dim da­gy,
Ar­man sen­den näz­li ge­lin.
Yn­ja­lyk gal­ma­dy ten­de,
Ýok­dur sab­ry-ka­rar men­de,
Bu der­di­me der­man sen­de,
Ar­man sen­den näz­li ge­lin.
Sen gam­gyn gün­ler şat­ly­gy  ,
Men per­wa­na yş­kyň da­gy,
Ör­täp­dir hus­nuň çy­ra­gy,
Ar­man sen­den näz­li ge­lin.
Ýü­rek­de yşk ody sön­mez,
Göw­re dän­se, kö­ňül dän­mez,
Göz gö­rer, aç mäh­rim gan­maz,
Ar­man sen­den näz­li ge­lin.
To­ty­ýa gö­ze to­zuň­dan,
Do­ýar aç göz­ler ýü­züň­den,
Jan ta­ra ta­par sö­züň­den,
Ar­man sen­den näz­li ge­lin.
Keh­ru­ba deý meň­zim sol­dy,
Di­däm ýo­luň­da dört ol­dy,
Hu­mar göz­ler gan­maz bol­dy,
Ar­man sen­den näz­li ge­lin.
Aşy­ky, bir şeý­da bil­bil,
Han Enar açy­lan ter gül,
 Bu setiriň „Sen bir alma-enar bagy“ diýen nusgasy hem bar.
Ýü­rek möwç urar, saý­rar dil,
Ar­man sen­den näz­li ge­lin.
Ýa­rym göz­le­di
Gö­rüň beg­ler, bä­rik ba­kyp –
Göz­le­di ýa­rym, göz­le­di.
Ýe­ňin diş­läp, eräp-akyp,
Göz­le­di ýa­rym, göz­le­di.
Mest bo­lup akan çaý ki­min,
Ota­ga­ly hu­maý ki­min,
Bu­lut­dan çy­kan Aý ki­min,
Göz­le­di ýa­rym, göz­le­di.
To­gap ede­ýin yzyn­dan,
Jan şy­pa ta­par sö­zün­den,
Ýag­ly­gyn ser­pip ýü­zün­den,
Göz­le­di ýa­rym, göz­le­di.
Bu dün­ýä­de wag­ty hoş­lap,
Gy­ýa ba­kyp, ýe­ňin diş­läp,
Ag­zyn­dan ýaş­ma­gyn taş­lap,
Göz­le­di ýa­rym, göz­le­di.
Sü­zül-hä söw­dü­gim sü­zül,
Saç­ba­gy­ňa düw­me dü­zül,
Agy ak, gy­zy­ly gy­zyl,
Göz­le­di ýa­rym, göz­le­di.
Aşy­ky diýr, sal­sam go­la,
Gul­luk et­sem, ýüz müň ýo­la,
Boý­nun bu­rup, gü­le-gü­le,
Göz­le­di ýa­rym, göz­le­di.
Öl­düm-öl­düm
Kö­ýüp aşyk­lyk da­gy­na,
Dö­ze bil­meý öl­düm-öl­düm.
Şeý­da bil­bil men ba­gy­ňa,
Gi­re bil­meý öl­düm-öl­düm.
Ak­ly-gy­zyl gül my­sa­ly,
Her gö­re­niň dün­ýä ma­ly,
Si­min be­den, ter je­ma­ly,
Gö­re bil­meý öl­düm-öl­düm.
Ben­di­wan göw­süň agyn­dan,
Al­ma-nar­ly pu­da­gyn­dan,
Ter now­ça gül­ler ba­gyn­dan,
Ti­re bil­meý öl­düm-öl­düm.
Ga­nym pit­ne owa­zyn­dan,
Duş­ma­nyň tag­na sö­zün­den,
Şum ra­kyp, iliň gö­zün­den,
Ba­ra bil­meý öl­düm-öl­düm.
Gul bo­lup hyz­ma­ta dur­sam,
Aç göz­le­rim do­ýar gör­sem,
Iliň gö­zi ýa­man, bar­sam –
Du­ra bil­meý öl­düm-öl­düm.
Now­ça gül, kad­dy hu­ra­man,
Go­lum ser­sem ýet­mez, ar­man,
Aý­şy-eş­ret, bez­mi-döw­ran,
Gu­ra bil­meý öl­düm-öl­düm.
Han Enar diýp çek­mi­şem jan,
Öte­dir ol ýa­lan döw­ran,
Aşy­ky, bäş gün bi­ar­man,
Sü­re bil­meý öl­düm-öl­düm.
Keý­piň­den öl­düm-öl­düm
Eý boý­la­ry hu­ra­man,
Keý­piň­den, öl­düm-öl­düm.
Yzyň­da çek­dim ar­man,
Der­diň­den, öl­düm-öl­düm.
Bag­ryň dön­dü­mi da­şa,
Rehm eý­le­mez na­ly­şa,
Dal pu­dak­da jüp-go­şa,
Na­ryň­dan, öl­düm-öl­düm.
Ak­ly-gy­zyl bo­gak­dan,
Hem gaş­dan hem ga­bak­dan,
Gä­hi al­ma ýa­ňak­dan,
Le­biň­den, öl­düm-öl­düm.
Doý­ma­dy mäh­rim ga­nyp,
Kä sö­ne men, kä ýa­nyp,
Aý­ra­lyk­da ör­te­nip,
Hij­riň­den, öl­düm-öl­düm.
Pyn­han­dyr yş­kyň iç­de,
Ýat­sam my­da­ma döş­de,
Ak ýü­züň­de şol puş­ta,
Zül­püň­den, öl­düm-öl­düm.
Ja­na ta­ra ýa­kyş­ly,
Müş­ki-an­bar ko­kuş­ly,
Og­ryn, gy­ýa ba­kyş­ly,
Çeş­miň­den, öl­düm-öl­düm.
Sy­na­ma ot goý­du­ran,
Yşk odu­na köý­dü­ren,
Aç göz­le­rim doý­du­ran,
Hus­nuň­dan, öl­düm-öl­düm.
Gö­zel­ler iç­re ser­wer,
Ýüz­le­ri nur­dan en­wer,
Göw­süň­dä­ki mü­new­wer,
Agyň­dan, öl­düm-öl­düm.
Aşy­ky, men ahy-zar,
Di­da­ry­ňa hy­ry­dar,
Eý, re­him­siz Han Enar,
Yş­kyň­dan, öl­düm-öl­düm.
Toý üs­tü­ne
Gör­gen kö­ňül jo­şa gel­di,
Han­lar gel­di toý üs­tü­ne.
Sa­ga­lyp has­sa­lar gal­dy,
Şy­pa gel­di toý üs­tü­ne.
Gö­rüň ter now­ça gyz­la­ry,
Aja azyk­dyr ýüz­le­ri,
Sa­gal­dar şul­ly göz­le­ri,
Hüýr­ler gel­di toý üs­tü­ne.
Ge­lin­ler ter gy­zyl gül­dür,
Ýi­git­ler şeý­da bil­bil­dir,
Ge­lip gö­ren köň­li gal­dyr,
Şa­na gel­di toý üs­tü­ne.
Ol çö­ken kö­ňül­ler gal­dy,
Ha­ly ýü­rek yş­ka dol­dy,
Ala göz ju­wan­lar gel­di,
To­ma­şa­ly toý üs­tü­ne.
Hy­la­pyň ýok­dur, et­dim syn,
Aç göz­ler doý­dy, nä­ze­nin,
Sen­se­net­li şa­lar ki­min,
Han­lar gel­di toý üs­tü­ne.
Tas­ma bu­ýan  , arap at­ly,
Al­tyn-kü­müş­den zy­nat­ly,
Meý­dan­da Rüs­tem sy­pat­ly,
Mert­ler gel­di toý üs­tü­ne.
Be­dew at mü­nüp har­la­dan,
Jy­za-zül­pü­kar par­la­dan,
Ga­nym­dan al gan şar­la­dan,
Är­ler gel­di toý üs­tü­ne.
Pa­ra­sat­ly su­han söý­lär,
Ýag­şy-ýa­man par­hyn saý­lar,
 Bu ýerde „uýan“ manysynda bolsa gerek.
At-ýa­rag es­ba­by şaý­lar,
Beg­ler gel­di toý üs­tü­ne.
Aşy­ky­dyr güf­tar açan,
Han Enar diýp ser­den ge­çen,
Şe­ra­ban-ta­hur­dan içen,
Ser­ler gel­di toý üs­tü­ne.
Ýel my­sa­ly
Ýe­te bil­sem şol je­na­na,
Aýym ge­çer ýel my­sa­ly,
Aý­ra­lyk düş­se mi­ýa­na,
Her bir gü­nüm ýyl my­sa­ly.
Bi­ta­ka­tam aý­ra ýör­sem,
Aç göz­le­rim do­ýar gör­sem,
------------------------------ 
Gol gow­şu­ryp gul my­sa­ly.
Hoş gel­diň hup­bul-me­ka­na,
Şy­pa­dyr di­da­ryň ja­na,
Be­ze­nip, çy­kyp sen, şa­na,
Ak­ly-gy­zyl gül my­sa­ly.
Ol aý­ra­lyk der­diň öl­dir,
Hus­nuň çö­ken köň­li gal­dyr,
Je­ma­lyň ter gy­zyl gül­dür,
Men şeý­da bil­bil my­sa­ly.
 Golýazmalarda bu setire gabat gelinmedi
Gel, ja­ny ja­na go­şaý­ly,
Pyn­han-pyn­han syr­la­şaý­ly,
Gol sa­ly­şyp do­la­şaý­ly,
Now­ça çy­kan dal my­sa­ly.
Enar ýak­ma Aşy­ky­ny,
Ahyr tu­tar ahym se­ni,
Tel­be kyl­dy yş­kyň me­ni,
Oda dü­şen gyl my­sa­ly.
Ga­çan gyz
Pe­ri-peý­ker­mi sen bi­le bil­me­dim,
Ha­kyň nu­ry gök­den ýe­re ga­çan gyz.
Ha­ky­ky aşyk men ala bil­me­dim,
In­di bi­ziň bi­len wa­daň ha­çan gyz.
Bil­bil owa­zyň bar, to­ty sö­züň bar,
Gu­ba gaz ýör­şüň bar, je­ren gö­züň bar,
Ak göw­süň üs­tün­de des­sem­ba­zyň bar,
Ýak­mak üçin ýa­ky­nym­dan ge­çen gyz.
Gyz gyr­myz ge­ýip­siň meý­lis gur­ma­ga,
Men şi­ka­ra çyk­dym, je­ren ur­ma­ga,
La­çyn göw­nüm tel­was eder gör­mä­ge,
Sen bir ýa­şyl­baş sen, köl­den uçan gyz.
Gyz­la­ryň ha­ny sen, gö­zel­ler şa­hy,
Ze­mi­niň lä­le­si, as­ma­nyň ma­hy,
Gö­züm­niň gu­wan­jy, ýü­reg­miň şa­hy,
Bir söz bi­len gam di­de­sin açan gyz.
Gyz se­ni sö­ýer­men, jan bi­le dil­den,
Umu­dym bar le­biň­dä­ki­je bal­dan,
Gyz­lyk sen­den gi­der, ýi­git­lik men­den,
Sen bir ýa­şyl­baş sen köl­den uçan gyz.
Se­niň dek gyz-og­lan ja­ha­na gel­mez,
Her bir na­dan-sam­syk gad­ry­ňy bil­mez,
Şa­hy­ram ýok bol­maz, gar­ry­maz öl­mez,
Aşy­ky, ýo­luň­da ser­den ge­çen gyz.
Gel, ma­ňa gar­şy
Sö­wer ýa­ryň ta­ry­py­ny aý­da­ly,
Git­me, ak ma­ra­lym, gel, ma­ňa gar­şy.
Al­tyn-kü­müş, zü­mer­ret­den şaý­ma­ly,
Ak go­luň boý­nu­ma sal, ma­ňa gar­şy.
Men ar­zy­my sö­wer ýa­ra ýe­tir­sem,
Tut­sam ak mä­mäň­den, oý­nap otur­sam,
Göw­nüm­dä­ki mak­sat işim bi­tir­sem,
Em­sem leb­le­riň­den, bal ma­ňa gar­şy.
Me­niň göw­nüm sö­wer ýa­ryň goý­nun­da,
Ag­zym ýa­ňa­gyn­da, elim boý­nun­da,
As­sa-seý­kin ba­syp oý­nan oý­nun­da,
Her ja­ýy, her ja­ýy gül ma­ňa gar­şy.
Aşy­ky diýr, sen­siň we­pa­ly ýa­rym,
Owa­da­nym, kep­der to­puk, ni­ga­rym,
Gö­zel­ler için­de sen in­ti­za­rym,
Sen Leý­li men Mej­nun çöl ma­ňa gar­şy.
0Na­bat
Has­ra­tyň­dan der­dim bol­dy zy­ýa­da,
Bak­ja­da­ky tä­ze gun­ça, gül Na­bat.
Gul­lu­gyň­da my­dam gez­sem py­ýa­da,
Leb­le­riň şe­ker­dir, şi­rin-bal, Na­bat.
Bäş pen­je­den iner ýa­ryň tol­ku­my  ,
Çyn kä­se­den du­ry ýu­ka al­ky­my,
Çyg bi­lä­ni ýe­re dü­şer ýal­ky­my,
Gö­ren­le­riň akyl-hu­şun al, Na­bat.
Men se­niň yş­kyň­da bol­mu­şam has­sa,
Leb­le­riň şe­ker­dir, ag­zyň­dyr pis­se,
Şeb­reň ga­ra zül­püň bar­dyr bir des­se,
Boý­la­ryň çy­nar­dyr, bag­da tal, Na­bat.
Aşy­ky diýr, men eý­le­dim köp tä­sip,
Reň­ňi­ňe syn et­sem, müň dür­li kä­sip,
Hö­we­sim bar bi­le bol­sak my­na­syp,
Ýa­ňa­dan­dan şu gün göw­ni al, Na­bat.
Nur­bi­bi
Sür döw­ra­ny, bir pa­syl­dyr za­ma­na Nur­bi­bi,
Wag­tyň ötüp ga­lar sen pu­şeý­ma­na Nur­bi­bi.
Bir bil­bi­lem Hak aşy­gy nu­ra­na Nur­bi­bi,
Aşyk-mag­şuk at gal­syn bir ny­şa­na Nur­bi­bi.
Ga­şyň ter­zi gu­rul­gan Ys­py­han ýa­ýy gö­ýä,
Ýüz­le­riň­dir nu­ran-nur as­ma­nyň Aýy gö­ýä,
 Bu ýerde saç, zülp manysynda gelýär.
Hüý­ri­luk­ga­dan zy­ýat Şa­se­nem ta­ýy gö­ýä,
Nus­ga bo­lup ge­lip sen bu ja­ha­na Nur­bi­bi.
Ag­zyň at­lyn py­ýa­la, leb­le­riň şäh­di-şe­ker,
Äle­me şug­la sal­dy göw­süň­dä­ki mü­new­wer,
Açyl­dy lä­le reý­han, ko­ky­dy müş­ki-an­bar,
Goý­nuň meň­zär jen­ne­til-bos­sa­na Nur­bi­bi.
Da­gy-da­şy kül kyl­dy, aşyk bo­lup, ol Per­hat,
Ha­ry-ha­sy ýan­dyr­dy Şib­li ah­dan sa­çyp ot,
Şi­rin ja­ny ýo­luň­da gaý­gyr­ma­nam pe­ri­zat,
Özün oda taş­lar ol per­wa­na Nur­bi­bi.
------------------------------------------------
------------------------------------------------ 
Sen bir nu­ry-mü­new­wer, hur­şy­dy-ma­hy-ta­ban,
Göz bo­lup­dyr ot sal­dyň bu ja­na Nur­bi­bi.
Sen Leý­li sen, men Mej­nun, keşt et­mi­şem çöl­ler­de,
Yş­kyň ýü­rek­de gaý­nar, was­pyň ge­zer il­ler­de,
Tor gu­ra­ryn, öň­lä­rin, otyr­jak men ýol­lar­da,
Gu­tu­lar sen, ýa uç­saň as­ma­na Nur­bi­bi.
Aşy­ky diýr wasp edip, taý eý­le­dim Ena­ry,
Ter açy­lan gül­ler­den bil­bi­liň ahy-za­ry,
Yş­kyň goý­maz er­ki­me, ber­mez sab­ry-ka­ra­ry,
Sü­tem gö­ren arz eder sol­ta­ny­na Nur­bi­bi.
Zer­ba­byň
Ter now­ça mes­ta­nyň was­pyn ýa­za­ly,
Açy­lyp­dyr ba­har-ýa­zy Zer­ba­byň.
 Goşgynyň iki setiri golýazmalarda gabat gelmedi.
Gö­ren aý­dar nur­dan, as­ly pe­ri­zat,
Gö­ter­miş ne­si­bi-du­zy Zer­ba­byň.
Ýü­züň og­şat­my­şam gyr­my­zy gü­le,
Owa­zyn og­şat­dym şeý­da bil­bi­le,
Ýa­ňa­gyň – şer­be­te, leb­le­riň – ba­la,
Dert­li gu­la der­man, sö­zi Zer­ba­byň.
Pis­se­dir da­ha­ny, hün­ji diş­le­ri,
Şir­wan gun­du­zyn­dan ber­na sa­çy­la­ry,
Eri­der her sö­zi da­gy-daş­la­ry,
Bil­bil ki­min hoş owa­zy Zer­ba­byň.
Som al­tyn kü­müş­den her dür­li sö­zi,
Ter je­ma­lyň azyk, doý­dyr aç gö­zi,
Gül yn­ja­maz ýör­se, azar­syz yzy,
To­ty­ýa­dyr gö­ze to­zy Zer­ba­byň.
Gö­zel­le­riň ha­ny, hup­lar ser­we­ri,
Sy­na­sy röw­şen­dir, der­ýa göw­he­ri,
Nur­dan bi­na bo­lan bir zy­ba pe­ri,
Ja­nym al­dy jel­lat gö­zi Zer­ba­byň.
Goý­ny gö­ýä se­kiz jen­ne­tiň ja­ýy,
Gaş­la­ry ter­zi­dir Ys­py­han ýa­ýy,
Hus­nuň on dör­dün­ji as­ma­nyň aýy,
Äle­me röw­şen biýr ýü­zi Zer­ba­byň.
Aşy­ky diýr, çö­ken köň­lüm jo­şan­dyr,
Yş­kym tä­ze­le­nip, gaý­nap da­şan­dyr,
Ha­ly ýü­rek do­lup, het­den aşan­dyr,
Han Ena­ra meň­zär ter­zi Zer­ba­byň.
Aman­my
Ka­syt sen­den ar­zym – so­ra­gym dil­ber,
Mäh­ri­ba­nym sö­wer ýa­rym aman­my?
Hijr odu­na köý­düm, çus men, ha­bar ber,
Näz­li dil­ber, we­pa­da­rym aman­my?
Gal­ma­dy köň­lüm­de sab­ry-ka­ra­rym,
Ar­şa ýe­ti­şen­dir ah ile za­rym,
Aý­ra­lyk­da çoh­dur der­dim-aza­rym,
Gi­je-gün­diz in­ti­za­rym aman­my?
Gü­nüm aýa dön­di her aýym ýy­la,
Wa­tan bo­lar ba­gy-bos­san bil­bi­le  ,
Sä­her na­lyş eý­lär aşyk­dyr gü­le,
Ter açy­lan bak­ja ba­rym aman­my?
Sy­na­ma ot sa­lan göw­sü­niň agy,
Köý­dür­di ol ýa­ryň aý­ra­lyk da­gy,
Oşol goý­ny se­kiz jen­ne­tiň ja­ýy  ,
Be­hiş­dim, ryz­wa­nym, hüý­rüm aman­my?
-----------------------------------------
-----------------------------------------
Di­da­ryn­dan ta­ra ta­par­dy ja­nym,
Ol ar­zu­wym, gi­rif­ta­rym aman­my? 
Köň­lüm tel­was eder ýa­ryň ýur­du­na,
Şib­li ki­min kö­ýüp, yş­kyň odu­na,
 Bu bendiň: „dünýä zyndan aýra düşen bilbile“ diýen nusgasy hem bar.
 Bu iki setiriň: „köňlümiň hoşgähi, zehnimiň çagy, Oşol goýnuň sekiz jennetiň
bagy“ diýen nusgasy hem bar.
 Bu bendiň iki setiri golýazmalarda gabat gelmedi.
Uç­ra­şyp men aşyk Ga­ryp der­di­ne,
Şa­se­nem sy­pat­ly ýa­rym aman­my?
Leý­li di­ýip, Mej­nun bo­lan ha­by­bym,
Ýar was­lyn­dan aý­ra dü­şen ne­si­bim.
Röw­şe­nim, çy­ra­gym, dos­tum, ha­by­bym,
Aşy­ky diýr, we­pa­da­rym aman­my?
Ýar­dan aýyr­dy
Duş­ma­nyň göz­le­ri, ra­ky­byň sö­zi,
Mäh­ri­ba­nym sö­wer ýar­dan aýyr­dy.
Aý­ra­lyk odu­na köý­dü­rip bi­zi,
Näz­li dil­ber – we­pa­dar­dan aýyr­dy.
Pe­ri­le­riň ha­ny, nä­zik me­za­jy,
Gam­da kö­ňül ça­gy, der­dim ala­jy,
Lag­ly göw­her, haz­nam, dün­ýä sy­ra­jy,
Gül ýü­zi-genç, zül­pi mar­dan aýyr­dy.
Goý­ny ba­gy-Erem, jen­ne­til-bos­san,
Ysy müş­ki-an­bar, açy­lan reý­han,
Bal-şer­bet ga­ty­lan, şi­rin, hoş zy­ban,
Le­bi aby-Köw­ser, hüýr­den aýyr­dy.
Aý­şy-eş­ret, bezm, hoş er­di wag­tym,
Duş­man şi­kes ber­di açy­lan bag­tym,
Giz­li gen­jim, göw­si sol­ta­nat tag­tym,
Bes­le­di­gim al­ma-nar­dan aýyr­dy.
Sy­na­ma ot sa­lan göw­sü­niň agy,
Gö­zü­miň röw­şe­ni, zeh­ni­miň ça­gy,
Bil­bil na­lyş eý­lär, aý­ryl­sa ba­gy,
Ter açy­lan bak­ja-bar­dan aýyr­dy.
Çek­di­gim na­la­dyr, işim ahy-zar,
Gün­diz hy­ýa­la­tym, gi­je­ler bi­dar,
Kad­dy zy­ba, ter­zi, hus­ny mar­gy­zar,
Ter me­new­şe gül­gü­zar­dan aýyr­dy.
Bir ni­çe mest bo­lup, gaý­nap daş­my­şam,
Gö­zel ýar­dan ahyr aý­ra düş­mü­şem,
Aşy­ky diýr, hijr odu­na biş­mi­şem,
Hoş ta­ra­ly Han Enar­dan aýyr­dy.
Zül­püň 
Ala göz­li pe­ri­zat, ýas­san­ma, gör, ki­miň­dir,
Ala ýor­gan ör­tü­gi, ne­si­be, gör, ki­miň­dir,
Men çe­kip men mäh­ne­tiň, ra­ha­tyň, gör, ki­miň­dir,
Goý­maz­lar gu­ry agaç, mi­we­li ba­ga zül­püň,
Ga­ra sa­çyň ete­gi gun­duz­my­dy, gar­my­dy,
Göw­süň­dä­ki ýum­ral­ýan al­ma­my­dy, nar­my­dy,
Bi­çä­re og­lan, söý­gü­lim re­hi­miň bar­my­dy,
Çar ta­ra­pa tel­mi­rip goý­dy aza­ra zül­püň.
Se­niň ýa­ly ak be­den asyl dog­maz be­şer­den,
Göz ýa­şy­my sil edip, köp ag­la­dym da­şar­dan,
Hem sy­pa­lap, ser­me­läp, bir tut­ma­dym go­şar­dan,
Çar ta­ra­pa tow­la­nyp, goý­dy aza­ra zül­püň.
 Golýazmalarda goşgynyň öňi gabat gelmedi.
Aşy­ky diýr, aşyk­lar, sö­wer ýa­ra gol ýe­tir,
Gü­lü­şip hem oý­na­şyp üs­tün­den bil­bil ötir,
Tä­ze agaç mi­we­läp, şa­ha­sy­na zor ge­tir,
Her ta­ra­pa tow­la­nyp, goý­dy aza­ra zül­püň.
Ga­ra göz ge­lin
Gel­dim se­ni ýar di­ýip, çyk­saň ga­ra göz ge­lin,
Yş­kyň­da men di­wa­na, ýak­dyň ga­ra göz ge­lin.
-----------------------------------------------------
----------------------------------------------------- 
Gir­sem se­niň ba­gy­ňa, üz­sem tä­ze gü­lüň­den,
Öp­sem gö­züň öňün­den, sor­sam şi­rin di­liň­den,
Gü­lüp-oý­nap otur­sam, göw­süň­de sün­bü­liň­den,
Bi­rin-bi­rin gy­sym­lap, guç­sam ga­ra göz ge­lin.
Aşy­ky diýr, se­niň dek (gö­zel) ýa­rym bar di­ýip,
Öl­sem se­niň goý­nuň­da gaý­gy çek­men jan di­ýip,
Ýa­ra­da­na ýal­bar­sak göw­he­ri-iman di­ýip,
Her bir ýer­de sa­taş­saň, gel­seň ga­ra göz ge­lin.
Gel­diň
Şü­kür Al­ham­di­lil­la, ta­ra ta­par has­sa jan,
Ýar wy­sa­ly ýe­tiş­di, der­de der­ma­na gel­diň.
Ýa­şyl-al­dyr es­ba­byň älem­go­şar my­sa­ly,
Jil­we be­rip ýüz el­wan, az­my-seý­ra­na gel­diň.
Ak ýü­züň­de hal­la­ryň çün dä­ne-dä­ne, tem-tem,
To­ty dil­li, hoş zy­ban söz­le, sö­züň der­de em,
 Golýazmalarda goşgynyň iki setiri gabat gelmedi.
Ýe­di ýyl­lap aý­ry­lan, gö­ýä­ki ol Ga­ry­bam,
Sen Şa­se­nem bo­lu­ban äh­di-peý­ma­na gel­diň.
Hüýr-pe­ri diýr bir gö­ren, haý­ran olar sem bo­lup,
Se­nem bir gün ýa­tar sen gül be­de­niň gum bo­lup,
Hül­le ge­ýip ta­ma­my, hüýr­ler bi­len jem bo­lup,
Jil­we bi­len azm edip, hup­bul-me­ka­na gel­diň.
Zül­püň až­dar og­şat­dym, ýü­züň gen­ji-na­ha­na,
Goý­nuň için meň­zet­dim, be­hiş­ti-ja­wy­da­na,
Ge­ýip ze­ri-zer­ba­by, şöh­le be­rip ja­ha­na,
Ul­gam bi­len sal­la­nyp, ba­syp mes­ta­na gel­diň.
Bil­bil ki­min owa­zy, tow­şy ja­na ýa­kyş­ly,
Çyn-Ma­çy­nyň ta­ta­ry, müş­ki-an­bar ko­kuş­ly,
Jan alar­ga kas­dyň bar, şuň­kar ki­min ba­kyş­ly,
Jel­lat ki­min göz­le­riň al­ga­ly ja­na gel­diň.
Gül ýü­züň Aýa tym­sal, bo­ýuň ser­wi na­ha­la,
Ýüz­de ga­şyň og­şat­dym ýa­ňy do­gan he­la­la,
Ýüz dür­li, ýüz müň el­wan ge­ýip gyr­my­zy-ala,
Ak­ly-gy­zyl gül ki­min, be­ze­nip şa­na gel­diň.
Le­biň lag­ly-sa­dap­dyr, diş­le­riň dür, dü­zül­miş,
Ag­zyň al­tyn py­ýa­la şäh­di-şer­bet ezil­miş,
Han Enar diýp ör­ten­mä­ge tak­dyr ezel ýa­zyl­myş  ,
Aşy­ky­nyň şa­ny­na pa­ny ja­ha­na gel­diň.
Gö­züm düş­di
Men gö­ýä bir Ys­ma­ýyl gel­dim sa­ňa gur­ba­na,
Bu ja­ny pi­da eý­leý ja­na­na gö­züm düş­di.
 Bu setiriň: „Janyma azar eýlär gaşyň galam gyýylmyş“ diýen nusgasy hem bar.
Ýan­dyr se­ni bu ahym yş­kyň ýe­ti­şip ja­na,
Bu der­dim­niň ara­my Luk­ma­na gö­züm düş­di.
Mag­şuk işi köý­dür­mek, aşyk­lar işi ah­dyr,
Dil­ber ki wy­sa­lyň­da eş­ret­li bezm çoh­dur.
Ak ýüz­le­ri göw­her-genç, sy­naň gu­ru­lan tagt­dyr,
Goý­nun­da se­kiz jen­net, bos­sa­na gö­züm düş­di.
Set pa­ra ky­lyp bag­rym, gam­za oku­ny ur­dy,
Hij­ran ma­ňa ýo­luň­da çoh jeb­ri-je­pa ber­di,
Yşk ata­şy­na ör­täp, nä­hak me­ni ýan­dyr­dy,
Arz et­mä­ge da­dy­my sol­ta­na gö­züm düş­di.
Gör­geç me­ni mest et­di, gö­wü­siň mü­new­wer ak  ,
Sor­duk­ça me­ni ör­tär  şer­bet­li şi­rin do­dak,
Bil­bil­ni ky­lar şeý­da ter bak­ja­da dal pu­dak,
Goý­nun­da bi­ten jüp nar ler­za­na gö­züm düş­di.
Sen gun­ça­ýy, men bil­bil, gö­ýä­ne men yş­kyň­da,
Ýok sab­ry-ka­rar, aram di­wa­na men yş­kyň­da,
Ýo­luň­da ge­çip jan­dan, per­wa­na men yş­kyň­da,
Köý­dür­gi­ji bir şem­gi-su­za­na  gö­züm düş­di.
Iç­de ýü­rek joş ur­sa, daş ese­ri dil söý­lär  ,
Sen gök­dä­ki do­lan Aý, aşyk gö­rü­bän neý­lär?
Göz gör­se-de gol ýet­mez ah ile py­gan eý­lär,
Aşyk­la­ry mest et­gen mes­ta­na gö­züm düş­di.




„Aşyklara meýhana göwsüňde münewwer ak“ diýen nusgasy hem bar.
„Sordukça ki mest eýlär“ diýen nusgasy hem bar.
„Sen çyragdan men perwaz, oda...“ diýen nusgasy hem bar.
„Ýakdy meni sendäki eşretli bezmi jaýlar“ diýen nusgasy hem bar.
Is­mi­ňi ha­sap et­sem „bi“, „bi“ bi­len ol üç „fi“,
Goý­nuň­da gö­züm gör­di is­miň­dä­ki dört har­py,
Yş­kyň­da ke­bap et­diň  ol Aşy­ky sar­ra­py,
Zy­ba pe­ri, ter gun­ça ar­ma­na gö­züm düş­di.
Aşyk bol­mu­şam
Aga-beg­ler bir pe­ri pyn­ha­na aşyk bol­mu­şam,
Zi­bi-zy­nat, görk için­de ha­na aşyk bol­mu­şam.
Jen­net iç­re hüýr ile gul­ma­na aşyk bol­mu­şam,
Bir aja­ýyp nä­ze­nin ja­na­na aşyk bol­my­şam.
Gör­geç yş­kyň zäh­me­tin­den keh­ru­ba bol­dy da­şym,
Tit­re­der ar­zy-se­ma­ny has­ra­tyn­da na­ly­şym,
Dyn­ma­ýyn şam-u sä­her­ler dat ile per­ýat işim,
Bil­bi­li-şeý­da me­nem reý­ha­na aşyk bol­mu­şam.
Hiç za­ma­na bat­nyn­da dog­maz onuň deý bir pe­ri,
Aly-ýa­şyl geý­di çyk­dy, eg­ni­ne si­mi-ze­ri,
Gö­ýä ki çyk­dy bu­lut­dan afy­ta­by-ha­we­ri,
Yşk ody köý­dür­gi­ji mes­ta­na aşyk bol­mu­şam.
Saç­la­ry şeb­reň, di­şi dür, waz­zu­ha­dyr ýüz­le­ri,
Al­gu­jy jan şer­hi „mä­za­gal-ba­sar­dan“ göz­le­ri,
How­zy-Köw­ser şer­be­ti, aby-asal her söz­le­ri,
Hus­ny dil­keş, laf­zy hoş, han­da­na aşyk bol­mu­şam.
„Nun“, „ri“, es­na „elip“ ol nä­gäh jan­dan uç­ra­şyp,
Aşy­ky ser­mest olup men gaý­na­ýyp, gä­hi da­şyp,
Tow­la­nar men gyl my­sa­ly ata­şy-yş­ka dü­şüp,
Gö­ýä ol bir şem­gi, men per­wa­na, aşyk bol­mu­şam.
 „Yşkyňda eda kyldyň“ nusgasy hem bar.
0Göz­le­rim
Eý ýa­ran­lar, bir ýü­zi gül, aýy göz­lär göz­le­rim,
Äle­mi röw­şen ky­lan şäh­la­ny göz­lär göz­le­rim.
Jüm­le hup­lar ser­we­ri zy­ba­ny göz­lär göz­le­rim,
Bil­bi­lem bir ter gü­li rag­na­ny göz­lär göz­le­rim.
Be­ze­nip köş­ki-sa­raý­dan çyk­dy, gör bir ma­hy-tap,
Dog­dy gö­ýä äle­me bur­jy-se­ma­dan afy­tap,
Gör­gen aşyk gül ýü­züň­ni doý­maz aç göz­ler ga­rap,
Gül – ru­hy, si­min be­den bi­ta­ýy göz­lär göz­le­rim.
Si­mi-zer­den, geý­di­gi älem­go­şar­dyr ýa­şyl-al,
As­ly nur­dan hus­ny, ter­zi şeý­le hup sa­hyp­je­mal,
Leb­le­ri lag­ly sa­dap­dan, diş­le­ri dür­den my­sal,
Kad­dy zy­ba çe­ki­len su­ra­ýy göz­lär göz­le­rim.
Hoş zy­ban, ja­na ta­ra­ly şäh­di-şer­bet söz­le­ri  ,
Gam­za­sy jan al­gy­jy, jel­lat han­jar göz­le­ri,
Boý­la­ry ser­wi-se­hi, şem­si-ka­mar­dyr ýüz­le­ri,
Gö­ýä­ki bir jen­ne­til-mäg­wa­ýy göz­lär göz­le­rim.
Göz­le­rim röw­şen ta­par gör­sem je­ma­lyň näz­li ýar,
Hiç hy­la­pyň tap­ma­dym men syn edip nag­şy-ni­gar,
Na­ly­şym tur­sam, otur­sam dil­de zik­rim Han Enar,
Şol pe­ri-peý­ker, me­lek si­ma­ýy göz­lär göz­le­rim.
Ýar ag­lar
Bil­bil ki­min her sä­her eda bol­maz na­ly­şym,
Dö­ze bil­mez aşyk­lyk, na­ly­şy­ma ýar ag­lar.
 „Derde-derman, daş erider şähdi-şerbet sözleri“ diýen nusgasy hem bar.
Yşk ata­şy köý­dür­di ah ile na­la işim,
Dö­ze bil­mez aşyk­lyk, na­ly­şy­ma ýar ag­lar.
Sen Leý­li, Mej­nun et­di yş­kyň me­ni gün-gün­den,
Aç göz­le­rim di­da­ra, doý­ma­dy mäh­rim sen­den,
Jan se­niň diýp arz eder wi­dag­la­şyp be­den­den,
Dö­ze bil­mez aşyk­lyk, na­ly­şy­ma ýar ag­lar.
Aşyk­la­ra aý­ra­lyk ahyr­za­man py­ra­gy,
Bil­bil saý­rar bag­lar­da gül-gun­ça­nyň so­ra­gy,
Yşk odu­na ýan­dyr­sam Şib­li ki­min bir da­gy,
Dö­ze bil­mez çek­di­gim, na­ly­şy­ma ýar ag­lar.
Per­wa­na deý, şemg üçin özüm oda ur­du­gym,
Per­hat ki­min yş­kyň­da da­gy-da­şy ýar­dy­gym,
Na­lyş edip za­ryn­jy bil­bil bez­min gur­du­gym,
Dö­ze bil­mez çek­di­gim, na­ly­şa ýar ag­lar.
Hak aşy­gam yzyň­da di­da­ry­ňa gi­rif­tar,
Şum ra­kyp­dan – aý­ra­lyk, duş­man sö­zün­den – azar,
Gi­je-gün­diz py­ga­nym dil­de zik­ri-Han Enar,
Dö­ze bil­mez za­ryn­jy na­ly­şy­ma ýar ag­lar.
Bi­ha­bar 
Her sä­her per­ýat edip, hak aşy­gam Şib­li my­sal,
------------------------------------------------------
Möwç urup, mes­ta­na jo­şup, ar­zuw­lan zow­ky-wy­sal,
Ahy-za­ryn çek­di­gim­den bi­ha­bar, ýar bi­ha­bar.
Der­dim ar­tar gül ýü­züň gör­sem, bo­lar men has­sa hal,
Art­dy­rar köý­dür­me­si­ni ata­şa deg­se şe­mal,
 Bu goşgy MGI-niň -njy bukjasynda saklanylýar. Goşgynyň öňi ýok.
Ar­zuw eý­läp, aý­la­nar men oda dü­şen gyl my­sal,
Yşk odu­na köý­dü­gim­den bi­ha­bar, ýar bi­ha­bar.
Zöh­re-Ta­hyr çyk­dy dün­ýä, now­ça gül deý çyr­ma­şyp,
Sür­dü­ler zow­ky bir ni­çe og­ryn-og­ryn syr­la­şyp,
Bol­ma­dy ýör­mek ne­si­be bir-bi­re hal so­ra­şyp,
Keh­ru­ba deý sol­du­gym­dan bi­ha­bar, ýar bi­ha­bar.
Dag­lar goý­dy ýü­re­gim­de ör­te­ner men ma­hy-sal,
Sen pe­ri­zat, men bir be­şer, ah sa­ňa ýet­mek mu­hal,
Kä tu­tar men ýo­lu­na göz, kä çy­kar dä­li hy­ýal,
Arz ilen gäh gel­di­gim­den bi­ha­bar, ýar bi­ha­bar.
Ger ta­par ja­nym ta­ra hus­ny-je­ma­ly­ňy gö­rüp,
Has­sa ha­lym – gör­me­sem, yş­kyň­da köý­düm tel­mi­rip,
Der­di-ha­lyn so­ra­şan deý Şa­se­nem, aşyk Ga­ryp,
Şul ga­ryp aşyk­ly­gym­dan bi­ha­bar, ýar bi­ha­bar.
Şum ra­kyp­dan gor­kar men aý­dar­ga ha­ly-der­di­mi,
Ýar bag­ry daş­dyr me­ger, ýa aň­la­mas per­ýa­dy­my,
Rehm eder­di gör­se ol sy­nam­da ýan­gan odu­my,
Has­ra­tyn­da köý­dü­gim­den bi­ha­bar, ýar bi­ha­bar.
Bol­ma eý, nä­mäh­ri­ban, ahyr se­ni ahym tu­tar,
Leý­li diýp Mej­nun bo­lup men, War­ka-Gül­şa­dan be­ter,
Gör, Ni­gär Mah­my­dy is­täp özü­ni der­ýa atar,
Aşy­ky diýr, öl­dü­gim­den bi­ha­bar, ýar bi­ha­bar.
Bir pe­ri
Aý de­ňin şug­la sa­lyp, geç­di gö­züm­den bir pe­ri,
Gö­rü­nip, tä­lim be­rip, uç­dy gö­züm­den bir pe­ri.
Ýa ak­ly­my, ýa se­ri­mi alan­dyr şol ýar pe­ri,
Gö­rü­nip, tä­lim be­rip, uç­dy gö­züm­den bir pe­ri.
Ol pe­ri-peý­ker, me­lek, se­kiz uç­mah hüý­rü­dir,
Ýa Şi­rin, ýa Şa­se­nem, ýe­di aşy­gyň bi­ri­dir,
Ak da­mak, al­ma ýa­ňak, hem gy­zyl, hem sa­ry­dyr,
Gö­rü­nip, tä­lim be­rip, uç­dy gö­züm­den bir pe­ri.
Ol pe­ri­niň gud­ra­ty­dyr bu ýü­rek jo­şum me­niň,
Gün­di­zi hy­ýa­lym­dyr-u gi­je­ler düý­şüm me­niň,
Git­di şol pe­ri bir­len öz aky­lym-hu­şum me­niň,
Gö­rü­nip, tä­lim be­rip, uç­dy gö­züm­den bir pe­ri.
Ak ýü­zün­de ga­ra sa­çy uzyn hem-de gys­ga­dyr,
Kös­si bol­maz işi­niň, on bar­ma­gy on nus­ga­dyr,
Leb­le­rin­den po­sa be­rip, al ýa­ňak­dan ys­ga­dyr,
Aşyg­na jil­we be­rip, geç­di gö­züm­den bir pe­ri.
Aşy­ky diýr, ýa­ra­dan­dyr bir hoş­roý il­den se­ni,
Söw­dü­gim, Taň­ry sak­la­syn göz bi­le dil­den se­ni,
Ne­sip et­se, biz­ge ber­geý bir ki­çi päl­den se­ni,
Gö­rü­nip, tä­lim be­rip, uç­dy gö­züm­den bir pe­ri.
Pe­ri
Gel eşit ar­zym bu gün sen ha­ny-sol­ta­nym pe­ri,
Yşk elin­den sar­ga­ry­ban gu­ry­dy ga­nym pe­ri.
Giz­li gen­jim, al­ma-na­rym, göw­he­rim-kä­nim pe­ri,
Goý­ny jen­net, ar­zu­wym ol hüý­ri-gul­ma­nym pe­ri,
Has­sa ja­nym ra­ha­ty sen der­de der­ma­nyn pe­ri.
Ahy-za­ryň­ny çe­ker men gi­je-gün­diz, sub­hy-şam,
Gul bo­lup, gol gow­şu­ryp, dur­sam ga­şyň­da el­my­dam,
Gör­gen aşyk­dyr gi­rif­tar, ar­zuw eý­lär ha­sy-a:m,
Gül – ru­hy, si­min be­den, ak­ly-gy­zyl gül­den ta­mam,
Al-u ýa­şyl, gyr­my­zy sen ýüz müň el­wa­nym pe­ri.
Keh­ru­ba bol­dum my­sa­ly has­ra­tyň­dan sar­ga­ryp,
Ýe­di aşyk­dan zy­ýat, yş­kyň­da köý­düm tel­mi­rip,
Gi­je­ler­de bi­ka­rar men now­ça di­da­ryň gö­rüp,
Mak­sa­dy­ga çün ýe­ter per­wa­na, gör, oda urup,
Mis­li bir per­wa­na men, sen şem­gi-su­za­nym pe­ri.
Gö­ýä ki kak­nus ki­min köý­düm eda bol­dum ýa­nyp,
Oda düş­gen gyl my­sa­ly her ta­rap­ga tol­ga­nyp,
Tel­be men, gör­sem je­ma­lyň çarh urar men aý­la­nyp,
Bir gö­ren diýr hüýr-pe­ri çyk­sa sa­raý­dan şaý­la­nyp,
Kür­si den­dan, pis­se leb, al­ma-ze­neh­da­nym pe­ri.
Gam­za­sy han­jar my­sal, jan al­gu­jy jy­za  gö­zi,
Der­de der­man hem do­wa­dyr söz­le­ýen her bir sö­zi,
Saç­la­ry şeb­reň sy­ýa­dyr nu­ry-en­wer­den ýü­zi,
Has­ra­tyň­da köý­dü­rip, aşyk Ga­ryp kyl­dyň bi­zi,
Ýe­di ýyl­ny wa­da kyl­gan äh­di-peý­ma­nym pe­ri.
Hus­nu­ňa kyl­dyň gi­rif­tar nä­ge­han­dan uç­ra­şyp,
Dä­li-mej­nun gör­ge­li, mes­ta­na men gaý­nap-da­şyp,
Gö­ýä­ki dön­düm ke­ba­ba ata­şy-yş­ka dü­şüp,
Bir ly­bas, bir ten bo­laý­dyk, dal pu­dak deý çyr­ma­şyp,
Aşy­ky, mäh­rem di­ýer çoh sen­de ar­ma­nym pe­ri.
 Jyza (jyda) – naýza.
Dil­ber
Ar­zym eşit, yş­kyň­dan gel­dim ama­na dil­ber,
Ak­dy di­däm sil­le­ri, dön­di um­ma­na dil­ber.
Has­ra­tyň­da öl­dü­rip, gal­ma bu ga­na dil­ber,
Sen­siz ge­çen her gü­nüm ahyr­za­ma­na dil­ber,
Söz­le, gur­ban olar men şi­rin zy­ba­na dil­ber.
Her dem, her dem gö­ren­de şi­rin jan­dan ge­çer sen,
Men be­şer, sen pe­ri­zat, gol uzat­sam uçar sen,
Men per­wa­na, sen çy­rag, hus­nuň gör­sem öçer sen,
Aşyk­lyk der­di gur­syn, ör­te­ner sen, bi­şer sen,
Köý­dür­diň yşk odu­na rehm eý­le ja­na dil­ber.
Pyn­han ýer­de bezm et­sek, oýun gu­rap, da­la­şyp,
Gol bo­ýu­na sa­lyş­sak, bir jaý­ma-jaý jaý­la­şyp,
Ga­na-ga­na se­ret­sek göz ujun­dan göz­le­şip,
Aşyk ýe­ter my­ra­da og­ryn-og­ryn söz­le­şip,
Pyn­han bol­sun işi­miz ýag­şy-ýa­ma­na dil­ber.
Her dem hus­nuň gör­ke­zip, ja­nym oda sa­lar sen,
Şib­li ki­min köý­dü­rip, sen ahy­ma ga­lar sen,
Bir pa­syl­dyr bu döw­ran, hus­nuň­dan aý­ry­lar sen,
Ahyr gar­rap, öl­me­seň sa­ra­lar sen, so­lar sen,
Ge­len ge­çer ar­man­ly pa­ny ja­ha­na dil­ber.
Zü­leý­ha bol Han Enar, Ýu­sup ki­min al me­ni,
Ýa bu yş­kyň der­din­den azat eý­le­gil me­ni,
Ýa bent eý­le ga­pyň­da, hyz­ma­ty­ňa sal me­ni,
Ýa Jir­jis deý öl­dü­rip, set müň pa­ra kyl me­ni,
Bol­ma­sa „Aşy­ky“ diýp, ge­tir da­ha­na dil­ber.
Hüý­ri-gul­ma­nym ge­lin
Görk için­de sen­se­net­li ha­ny-sol­ta­nym ge­lin,
Goý­ny jen­net bak­ja­ly, ol hüý­ri-gul­ma­nym ge­lin.
Ýüz müň el­wan be­ze­nen, dür­li ze­ref­şa­nym ge­lin,
Ara­my-sab­ry-ka­ra­rym der­de der­ma­nym ge­lin,
Göz­le­rim­niň röw­şe­ni sen ma­hy-ta­ba­nym ge­lin.
Men bu ar­zym – ýar was­py­ny sen­den öz­gä diý­me­nem,
Her­ne diý­sem bar sen­de, pa­ty­şa sen ba­ke­rem,
Ja­na di­da­ryň şy­pa, çek­dir­me has­rat, gaý­gy-gam,
Men Ga­ryp aşyk, sen ol as­ly pe­ri­zat Şa­se­nem,
Köşk üs­tün­de bezm ediş­gen aý­şy-döw­ra­nym ge­lin.
Gül ruh, si­min be­den, es­ba­by gül­gün, gyr­my­zy,
Dür­li mä­jüm­den ga­tyl­gan şäh­di-şer­bet­den sö­zi,
Leý­li sen, Mej­nun bo­lup men, yg­ty­ýar et­dim dü­zi,
Yş­kyň odu­na tu­taş­dym, Şib­li deý kyl­dyň bi­zi,
We­him kyl, ahyr tu­tar bu ahy-ef­ga­nym ge­lin.
Keh­ru­ba bol­dum my­sa­ly, has­ra­tyň­da sar­ga­ryp,
Sä­her­ler­de bi­ma­za men, now­ça di­da­ryň gö­rüp,
Ýe­di aşyk­dan zy­ýat yş­kyň­da köý­düm tel­mi­rip,
Zöh­re, Ta­hyr, Ar­zy, Gam­mar, Şa­se­nem, aşyk Ga­ryp,
Bir-bi­rew­ge, gel, bu­lar deý bol bu ja­na­nym ge­lin.
Aşy­ky diýr, „nun“, „ri“, es­na „elip­ge“ uç­ra­şyp,
Ha­ny­man ter­kin ky­lyp, men bu şi­rin jan­dan ge­çip,
Gör­küň – ol meý­ha­na­dyr, mes­ta­na men gaý­nap, da­şyp,
Na­lyş eý­lär her sä­her bil­bil gü­lün­den meý içip,
Açy­lan ter now­ça, gül­şen, lä­le, reý­ha­nym ge­lin.
In­ti­za­rym gel­me­di
Wa­da edip ar­zy­ly keý­pi-hu­ma­rym gel­me­di,
Ýo­lun­da dört ol­dy di­däm, in­ti­za­rym gel­me­di.
Bil­bi­li-aşuf­ta za­ram, gül­gü­za­rym gel­me­di,
Mak­sa­dym ten ra­ha­ty, sab­ry-ka­ra­rym gel­me­di,
Çoh je­pa çek­dim ýo­lun­da ahy-za­rym gel­me­di.
Bi­we­pa­dyr pa­ny dün­ýä, şum ajal gel­di me­ger,
Ýe­ti­şip der­di-elem, ýa sa­ra­lyp sol­dy me­ger,
Bes­te bol­dy ýa ki duş­man aý­ra­lyk sal­dy me­ger,
Bi­we­pa­lyk eý­le­ýip, gaý­ry bi­len bol­dy me­ger,
Goý­ny jen­net bak­ja­ly näz­li-ni­gä­rim gel­me­di.
In­ti­zar ol­dum, ge­ler diýp, mun­ta­zyr ýo­lun ga­rap,
Tit­re­şer si­map ki­min, bu ten­de ja­nym yz­ty­rap,
Der­de der­man­dyr je­ma­ly has­sa men, ha­lym ha­rap,
Çyk­sa müş­ki-an­bar ko­kyp, ti­mar be­rip, zül­pün da­rap,
Has­sa-bi­mar ja­na dä­ri gam­gu­sa­rym gel­me­di.
Şa­se­nem, aşyk Ga­ryp, Seý­pel­me­lek, Met­hal­je­mal,
Yş­ky-pyn­han so­ra­şar­dy bir-bi­ri­ne der­di-hal,
Aý­şy-eş­ret biz­ge ýok – ol ýar­dan zow­ky-wy­sal,
Bil­bi­lem hij­ran­da ga­lan, oda dü­şen gyl my­sal,
Sa­çy sün­bül, ýü­zi gül, pas­ly-ba­ha­rym gel­me­di.
Leý­li diýp Mej­nun se­pil çöl­ler­de gez­di in­ti­zar,
Ýyk­dy Per­hat da­gy-da­şy gül Şi­rin diýp ahy-zar,
Ýe­di aşyk­dan zy­ýat yş­kym ýo­luň­da Han Enar,
Aşy­ky diýr, bi­we­pa, ar­zuw­ly ýa­rym gel­me­di  .
 Golýazmalarda bu bendiň bir setiri gabat gelmedi.
Bil­men ýar
Dil­ber je­ma­lyň gö­rüp, aşyk bol­dum gi­rif­tar,
Gör­geç gö­züm, jan ten­de si­map ki­min bi­ka­rar.
Gül ýü­züň genç, üs­tün­de zül­püň ow­sun­jy şa­mar,
Köý­dür­gi­ji my­sa­ly bir ja­dy çeş­mi-hun­har,
Jel­lat gö­züň öl­dür­di, ne se­bäp­den, bil­men ýar.
Gö­züm düş­di dal şe­jer­den asy­lan al­ma-na­ra,
Tit­reş­di us­tu­ha­nym, düş­geç gö­züm dil­da­ra,
Sa­çyň şeb­ta meň­zet­dim „wel-leý­li wen-ne­ha­ra“,
Kyl­dy han­jar müj­gä­niň Jir­jis ki­min set pa­ra,
Jel­lat gö­züň öl­dür­di, ne se­bäp­den, bil­men ýar.
Ýü­züň hur­şyt, köz bo­lar yşk, ýü­rek­de ýa­nar ot,
Gö­ren ar­man ölin­çä, gör­me­ýen­ler öter mat,
Bir aja­ýyp ýa­sa­lan, nu­ra­na, kad­dy şem­şat,
Ter açy­lan gül-gun­ça, ala göz­li pe­ri­zat,
Jel­lat gö­züň öl­dür­di, ne se­bäp­den, bil­men ýar.
Da­dym ýe­tiş­mez – Ýer­de, sen gö­ýä as­man­da Aý,
Reh­miň in­mez ýü­züm­ni göz­ýa­şym­dan kyl­sam laý,
Men bir mur­da, depn edip, goý­nuň iç­re kyl­saň jaý,
Ga­nym içer ol gam­zaň, kir­pi­giň ok, ga­şyň ýaý,
Jel­lat gö­züň öl­dür­di, ne se­bäp­den, bil­men ýar.
Ýüz ýig­ri­mi al­ty sa­ny  , bäş harp­dan is­miň bar,
Aşy­ky­ny köý­dür­diň Han Ena­ra keş­biň bar,
Wehm ede­rem, ow­sun­jy až­dar ki­min haş­myň bar,
Men per­wa­na, çy­rag deý jan al­gy­jy çeş­miň bar,
Jel­lat gö­züň öl­dür­di, ne se­bäp­den, bil­men ýar.
 Bu setiriň „ýüz ýigrimi ýedi sany“ nusgasy hem bar.
Sen me­niň 
Elip – deý ro­ýy-ka­mat, şem­si-aýym sen me­niň,
Bi – bi­lek sal boý­nu­ma, hup­lar­da aýym sen me­niň.
Ti – te­ni nä­zik be­den, göw­nüm­de da­ýym sen me­niň,
Si – so­gap­dyr gör­mek se­ni, ga­ty-ýa­ýym sen me­niň.
Jim – jen­net iç­re päk­dir as­lyň se­niň.
Ha – has­sa­la­ra ha­la­wat ber şe­pa­gat,
Hi – hi­la­ly gaş­la­ryň ..........,
Dal – do­lan, bä­ri bak, boý­la­ryň sel­bi erer.
Zal – zul­mu­ňa du­şu­ryp kyl­dyň me­ni te­ne­kär,
Ri – rah­ber dil­be­rim kö­ýüň­de eý­le­diň ah­bar.
Zi – ber­diň ze­ýe­si (?) gün bi­le pür kär,
Sin – so­na sen gar­çy­gaý, boz hu­ma­ýym sen me­niň.
Şin – şe­ker­dir leb­le­riň, kö­ýüň­de gez­dim bi­ka­rar,
Aýn – ala­mat kyl­ma­gyl, kaý­dy-kad­dyň näz­li ýar,
Ga­ýyn – gur­bat iç­re se­niň ag­la­ram men za­ry-zar,
Pi – py­ra­ga taş­la­gan ahy-za­rym sen me­niň.
Kap – ko­ku­dan ko­ku­ýar müş­ki-an­ba­rym sen me­niň.
Lam elip la – te­riň-tür­pe sa­ra­ýym sen me­niň,
Mim – me­la­mat çek­di­ren ahy-za­rym sen me­niň,
Nun – ne­neň­si näz­li ýar, bil­me­dim ra­ýyň se­niň,
Waw – we­pa wa­daň­da ýok, bil­me­dim ja­ýyň se­niň,
Hi – he­läk kyl­dyň me­ni we­pa­da­rym sen me­niň.
Yýa – yzyň­da ýör­düm gör­me­dim sen deý za­ly­my,
Hem­ze sä­kin as­tyn, üs­tün, ol no­kat teş­dit bi­lä­ni,
Aşy­ky, ol za­ry Mej­nun, Leý­li ýa­rym sen me­niň.
 MGI-niň 00-nji bukjasynda saklanýan bu goşgy dilden ýazylyp alnypdyr.
Goşgy ýazylyp alnanda aýdyjy tarapyndan ýadyna düşmedik sözler taşlanypdyr.
0Dyn­mak bol­maz
Me­niň bu ge­di der­dim­den,
Dyn­mak bol­maz, dyn­mak bol­maz.
Özün bil­mez her nä­kes­den,
Duz di­le­ýip iý­mek bol­maz.
Gö­rüň şol ýig­diň özü­ni,
Bi­hu­da söz­lär sö­zü­ni,
Al­ma bir nä­kes gy­zy­ny,
Ars­lan so­ýun­dan seg bol­maz.
Hyl­wat­da bir orun tut­maz,
Her kim öz as­lyn unut­maz,
Her ti­ke­ne bir gül bit­mez,
Her şo­ra­dan ne­mek bol­maz.
Aşy­ky diýr, şo­huň gü­li,
Saý­ra­şar şeý­da bil­bi­li,
Men is­te­men öz­ge gü­li,
Gaý­ry gü­li söý­mek bol­maz.
Akyl-huş­dan ge­çer
Sö­weş gün meý­da­na gel­mez,
Na­mart akyl-huş­dan ge­çer.
Ür­ker ýa­by, gan gö­ren­de,
Be­dew seg­räp, läş­den ge­çer,
Ýa­man bi­len kyl­saň sa­par,
Uruş, gow­ga­ly şer go­par,
Na­mart jeň­den bas­gy ta­par,
Ýol­da­şyn­dan, goş­dan ge­çer.
Söz ýet­se her bir na­da­na,
Deg­se de­gim nä­me­ka­na,
Saý­maz özün hiç bir ja­na,
Bar­ça deň­den-duş­dan ge­çer.
Na­mar­da gaý­gy jan ten­de,
Gor­kar du­şun­dan ýe­ten­de,
“Bol, at­lan­ha-at­lan!” gün­de,
Ab­raý­dan-sö­weş­den ge­çer.
Na­mar­dyň yk­ba­ly ýör­se,
Müf­li­si ar­tar – mal gör­se,
Hak bir mer­de döw­let ber­se,
Sö­zi dag­dan, daş­dan ge­çer.
At çyk­maz gu­ry bat üçin,
Mert jan biýr ab­raý-at üçin,
Nep bi­lip sä­hel zat üçin,
Nä­kes göz­den-gaş­dan ge­çer.
Aşy­ky di­ýer, ar­wat­lar,
Ýa­ra­maz der­de na­mart­lar,
Bir ar-na­mys üçin mert­ler,
Jan­dan, mal­dan, baş­dan ge­çer.
Gy­lyç bi­le aş ge­rek­dir
Sa­na sa­lyp, at çy­ka­ra,
Gy­lyç bi­le aş ge­rek­dir.
Hä­kim­siz ýurt ga­lar zo­ra,
Pa­ra­sat­ly baş ge­rek­dir.
Nö­ker­si­ze han di­ýil­mez,
Ýe­ke “ji­me”  jan di­ýil­mez,
Ýal­ňy­za mer­dan di­ýil­mez,
He­ma­ýat, göz-gaş ge­rek­dir.
Ogul mer­diň kö­ňül ho­şy,
Pa­ra­sat­ly ýan ýol­da­şy,
Hem döw­let bi­len mal-ba­şy,
Döw­dü­län dört-bäş ge­rek­dir.
San bol­maz öwün­gen är­de,
Gö­rün­mez na­mys­da, ar­da,
Ma­ny sa­çyp, til saý­rar­da,
Iç­de ýü­rek, joş ge­rek­dir.
De­gim deg­se nä­kes äre,
Ili sy­nar pa­ra-pa­ra,
Se­ren­jam­ly il dü­ze­re,
Äre akyl-huş ge­rek­dir.
Düz­lük bol­maz baş­syz il­de,
Ner bol­sa, ýük gal­maz çöl­de,
Sö­weş gün­de, alys ýol­da,
Mer­da­na ýol­daş ge­rek­dir.
Aşy­ky diýr, mert ga­lar­ga,
Ga­nat ge­rek ýol alar­ga,
 Jim – arap elipbiýiniň -nji harpy bolup, „j“ sesini berýär we jan sözi hem şu
harp bilen başlanýar.
Pe­şe ha­lyň pil bo­lar­ga,
Tä­sip­li gar­daş ge­rek­dir.
Hoş gö­rü­ner
Ba­ryş­ma­ga sag­ly­gyň­da,
Ýat ga­dyr­ly-hoş gö­rü­ner.
Ar gün­de, nä­çag­ly­gyň­da,
Ga­dyr­ly gar­daş gö­rü­ner.
Gel­diň pa­ny dün­ýä ýü­ze,
Al­dan­ma bi­mag­ny sö­ze,
Her hü­när­den ow­wal gö­ze,
Gy­lyç bi­len aş gö­rü­ner.
Men­lik et­mez mert özü­ne,
Bak­maz ga­nym köp-azy­na,
Gor­kan na­mar­dyň gö­zü­ne,
Bir ýa­gy dört-bäş gö­rü­ner.
Ak­mak akyl diýp özü­ne,
At da­kar akyl sö­zü­ne,
Her kim akyl öz gö­zü­ne,
Pa­ra­sat­ly baş gö­rü­ner.
Ga­dyr ar­tar, ýör­seň daş­dan,
Yz­zat ar­tar akyl-huş­dan,
Bo­la­jak baş bo­lar ýaş­dan
Bol­maz my­dam ýaş gö­rü­ner.
Ge­tir­gin gor­ky­ny ýa­da,
Gu­wan­ma bir gün­lük şa­da,
Gez­seň ni­çe ýyl dün­ýä­de,
Öleň­den soň düýş gö­rü­ner.
Ha­sap­ly­dyr uş­bu de­miň,
Ölüm hä­zir­dir – hem­de­miň,
Şum ajal ga­pyl ada­myň,
Hy­ýa­ly­na daş gö­rü­ner.
Aşy­ky, he­bes­dir kä­riň,
Unut bo­lar bar gö­re­niň,
Ta­ly­gyn gör­düm şu kä­riň,
Ahyr-so­ňy läş gö­rü­ner.
Gö­ren bi­ler
Her kim­sä­niň hä­si­ýe­tin,
Gü­man bil­mez, gö­ren bi­ler.
Müň­ker-Ne­ki­riň haý­ba­tyn,
Ýer goý­nu­na gi­ren bi­ler.
Eb­le ge­zer göz­den dü­şüp,
Özün bil­mez, het­den aşyp,
Är gad­ry­ny ters sö­we­şip,
Ýüz­be-ýüz tyg uran bi­ler.
Mert çy­ka:r her iş­den se­rin,
Na­mart bil­mez iş ede­rin,
Og­lan­lyk, ýi­git­lik gad­ryn,
San­dan ga­lyp, gar­ran bi­ler.
Ýag­şy at – ýo­luň By­ra­gy,
Per­zent­dir yzyň çy­ra­gy,
Öýüň gad­ry­ny – dynç­ly­gy,
Ýö­rip, ýor­tup, aran bi­ler.
Ýa­man bi­le düş­se işiň
Çyk­maz gow­ga-şer­den ba­şyň,
Gad­ry­ny do­gan-gar­da­şyň,
“Ur­ha-ura” ug­ran bi­ler.
Deň diý­me är bi­le är­ni,
At­dan atyň, ýer­den-ýer­ni,
Her bir ýag­şy­nyň gad­ry­ny,
Ýa­man bi­le ýö­rän bi­ler.
Aşy­ky diýr, dün­ýä ras­tyn,
Düý­şe meň­zet­dim sy­pa­tyn,
Pa­ny dün­ýä­niň we­pa­syn,
Peý­man do­lup, eň­rän bi­ler.
Şer bol­ma­sa
Bu eý­ýam­da är diý­mez­ler,
Da­ýym işiň şer bol­ma­sa.
Orun be­rip, “gel” diý­mez­ler,
El­de sim-u zer bol­ma­sa.
Doý­sa özün bil­mez ýe­ser,
Na­mar­dy gaý­gy-gam ba­sar,
Kö­ňül çö­küp, yş­kyň kü­ser,
Her bir gol­da bar bol­ma­sa.
Deň-duş­dan gys­ga­dyr di­liň,
Ýe­ti­şip uzal­maz go­luň,
Açyl­maz, keç­dir yk­ba­lyň,
Döw­let­den eser bol­ma­sa.
Ba­şa be­la dil­den ge­ler,
Ýa­man özün göz­den sa­lar,
Pyn­han sy­ryň za­hyr bo­lar,
Är syr­da­şy är bol­ma­sa.
Eji­ziň gö­zi nem bo­lar,
Ýal­ňy­zyň köň­li gam bo­lar,
Bir-bi­re gad­ryň kem bo­lar,
Ara açyk-dur bol­ma­sa.
Ogul ge­rek kä­ri-ba­ra,
Me­det ge­rek na­mys-ara,
Her na­mart­lar dö­ner äre,
Gar­daş, ho­wan­dar bol­ma­sa.
Aşy­ky diýr, mag­şar sa­ly –
Ýer gy­zar­myş mis my­sa­ly,
Ni­çik bo­lar ben­de ha­ly,
Ol Haý­rul-Be­şer bol­ma­sa.
Şa­dy-hor­ram ge­ti­rer
Ýag­şy ha­tyn kö­ňül ho­şy,
Ki şa­dy-hor­ram ge­ti­rer.
Ýa­man ha­tyn ýag­şy äriň,
Şat köň­lü­ne gam ge­ti­rer.
Na­mart­dyr mer­diň duş­ma­ny,
Dos­tu­na kyl­maz pe­ýa­ny,
Söz­let­seň ak­mak na­da­ny,
Özü­ne söz, jim ge­ti­rer.
Ki­miň az­dyr akyl-hu­şy,
Her bir ýer­de har­dyr ba­şy,
Bir akyl­syz, ak­mak işi,
Ja­na kä­ýiş, şum ge­ti­rer.
Na­mart bi­le bol­saň syr­daş –
Öz sy­ryň hal­ka kyl­dyň paş,
Ga­dyr bil­mez do­gan-gar­daş,
Ýa­da gad­ryň kem ge­ti­rer.
El­den git­se yg­ty­ýa­ryň,
Güýç­le­ner der­diň, aza­ryň,
Gol­da har­jy, el­de ba­ryň,
Baş­da akyl jem ge­ti­rer.
Ki­miň köp aş, gy­lyk, na­ny –
Kö­pe­ler dos­ty, myh­ma­ny,
Göw­her ima­nyň ny­şa­ny –
We­him göz­den nem ge­ti­rer.
Aşy­ky, ge­lip ne gör­düň?
Otuz öýü­ne ýüz ur­duň,
Ga­ryp­lyk, ýok­suz­lyk mer­diň,
Şeý­da di­lin sem ge­ti­rer.
Ho­şy bi­le
Ak­mak dün­ýä me­niň di­ýip,
Ge­zer kö­ňül ho­şy bi­le.
Akyl dün­ýä­ni pikr edip,
Ýü­zün ýu­war ýa­şy bi­le.
Mer­diň ab­raý­dyr my­ra­dy,
Çyk­sa her ba­bat­dan ady,
Be­gen­mez­ler my­la­ka­ty,
Bol­ma­sa deň-du­şy bi­le.
Bir do­gan mert­den at ga­lar,
Dog­ma­dyk­dan lag­nat ge­ler,
Bir ýa­man ha­tyn jet ky­lar,
Aga, ini, goň­şy bi­le.
Ýag­şy goň­şy aý­byň ýa­par,
Duş­man­dan ýe­tir­mez ze­per,
Ile ýor­tup, aýyp ta­par,
Bol­saň ýa­man goň­şy bi­le.
Ýo­lun çyn ur­du­ran yn­san,
Her­ne sy­ryn eder be­ýan,
Ke­ra­mat eder bi­gü­man
Ag­şam gö­ren düý­şi bi­le.
Şe­ri­ga­ta sal­maz na­zar,
Ol ta­ry­kat­dan bi­ha­bar,
Ma­zy öw­lü­ýa syp ge­zer,
Gu­ry haý­bat – pe­şi bi­le.
Aşy­ky, gül ýeg­dir gaý­dan,
Ejap eý­le­gil Hu­daý­dan,
Zan­dy eg­ri gaýt­maz raý­dan,
El­li-alt­myş ýa­şy bi­le.
Şe­mi öçer
Gel, oýan ha­by-gaf­lat­dan,
Bir gün öm­rüň şe­mi öçer.
Kim gu­tu­lar bu no­bat­dan?
Bar­ça ajal ja­myn içer.
Ten­dir bir gö­ge­ren gy­ýa,
Jan gu­şu­na bäş gün öýe,
Dün­ýa bir doý­maz až­dar­ha,
Bar ge­le­ni ýuw­dar ge­çer.
Gaý­gy­ly, gam­ha­na tün­dür,
Diý­me ajal daş, ömr uzyn­dyr,
Sa­lym­syz kö­ne ger­dun­dyr,
Bir gün go­nan, bir gün gö­çer.
Akyl­la ýas­ly gam­ha­na,
Ge­le­ni go­ýar ar­ma­na,
Bir gün el­ter gab­rys­ta­na,
Gu­jak açyp, lä­şiň gu­çar.
Bir gün uza­dyp tu­tar­lar,
Lä­şiň ke­ser­dip atar­lar,
Ja­maň gy­ýa kök­le­der­ler,
Ýa­ka-ýeň­siz do­nuň bi­çer.
El ýu­wup, çy­kar ke­na­ra,
Ýat bo­lar sen ba­ra-ba­ra,
Ten ber­gi­dar ga­ra ýe­re,
Gu­jak açyp, lä­şiň gu­çar.
0Aşy­ky diýr, saý­ran dil­ler,
Sem bo­lar şeý­da bil­bil­ler,
Hak şe­ra­byn içen gul­lar,
Da­ha­nyn­dan dür­ler sa­çar.
Ýa­şyň gi­der
Adam og­ly, ýat­ma, oýan,
Öm­rüň ötüp, ýa­şyň gi­der.
Ba­ky be­ril­mez bu ja­han,
Bar­ça de­ňiň-du­şuň gi­der.
Gar­ra­dyk­ça güýç ke­me­ler,
Ma­za gi­der, diş kö­ne­ler,
Jel­lat göz­le­riň çöň­ňe­ler,
Yş­kyň kö­ýüp, hu­şuň gi­der.
Ne ag­lan ga­lar, ne gü­len,
Ar­man bi­len ge­çer ge­len,
He­ser­deş deň-du­şuň bi­len
Ga­dyr­dan syr­da­şyň gi­der.
Is­gen­der deý ýer­ni al­saň,
Luk­man bo­lup, çä­re kyl­saň,
Ef­la­tun dek ba­ryn bil­seň,
Bir gün akyl-hu­şuň gi­der.
Ajal tor çe­ker da­şy­ňa,
Toz-top­rak iner ba­şy­ňa,
Ýol­daş bo­lup bu lä­şi­ňe,
Otuz bi­le ýa­şyň gi­der.
Nä­çe gez­seň en­çe sü­rüp,
Bir gün düz bo­lar sen erip,
Ýa­nyň bi­le hem­ra ýö­rip,
Haý­ry-şer kyl­my­şyň gi­der.
Aşy­ky diýr, bir gün ölüp,
Ten top­ra­ga dö­ner so­lup,
Ja­na azap­ly ot bo­lup,
Mun­dan ýa­man işiň gi­der.
Pi­şe, beg­ler
Akyl ömr öte­rin bi­ler,
Eder ha­ýyr pi­şe, beg­ler.
Na­dan oý­lan­maz öle­rin,
Eý­le­mez en­di­şe, beg­ler.
Azan-ka­mat eş­dip çyk­maz,
Din ys­lam diýp em­re bak­maz,
Ber­seň ne­si­ha­tyň ýok­maz,
Meň­zär mis­li da­şa, beg­ler.
Ynam bol­maz ten­de ja­na,
Çeý­ne­ge­niň bil gü­ma­na,
Akyl­syz gen­de-na­da­na,
Ajal meň­zär da­şa, beg­ler.
Ha­ýyr bol­sa bar kyl­my­şyň,
Hüýr bo­lar gör­de ýol­da­şyň,
Ýog­sa bet­ha-ýa­man işiň,
Hem­ra bo­lar lä­şe, beg­ler.
Gab­rys­tan, oý­lan, du­ra­nyň,
Duý­dur­maz gab­ra gi­re­niň,
Meň­zär dün­ýä­de gö­re­niň,
Ölen­den soň düý­şe, beg­ler.
Adam­zat nä­ge şat bo­lar,
Dag­lar erär, ýer ýa­ry­lar,
De­päň gaý­nar, ýa­kyn ge­ler,
Gün bir naý­za ba­şa, beg­ler.
Aşy­ky, dün­ýä sa­gat­dyr,
Yzy­ňy oý­lan, pikr et, tur,
Sö­züň pen­di-ne­si­hat­dyr,
Bäş gün de­ňe-du­şa beg­ler.
Öňüň­de
Eý ga­pyl, bi­gam adam­zat,
Has­sa­lyk – bi­mar öňüň­de.
Ne gü­nü­ňe şat bo­lar sen,
Ajal in­ti­zar öňüň­de.
Şi­rin jan çyk­sa bu ten­den,
Aý­ry­lar mal­dan, wa­tan­dan,
Jo­ga­by so­ra­lar sen­den,
So­rag­çy taý­ýar öňüň­de.
Ga­pyl bol­saň işiň mat­dyr,
Her gü­nüň ýyl­dan zy­ýat­dyr,
Köý­dü­rer­ler, or­nuň ot­dur,
Ýe­di dow­zah – nar öňüň­de.
Ýal­ňyz ga­lar gör­de ba­şyň,
Aý­ry­lar do­gan-gar­da­şyň,
Erir, hem­ra bo­lan lä­şiň,
Ga­byr at­ly dar öňüň­de.
Öl­se şa-ge­da deň bo­lar,
Taň­la heý­hat iş­ler ge­ler,
Haý­bat bi­len zäh­rin sa­lar,
Bug­ra bo­ýun mar öňüň­de.
Üç müň ýyl­lyk ýol­dur baş­dan,
Mü­ňi iniş, müň çy­kyş­dan,
In­çe-gyl, ýi­ti gy­lyç­dan –
Sy­rat, ahy-zar öňüň­de.
Aşy­ky, bi­şek öter sen,
Gel, ni­çik bi­gam ýa­tar sen,
Öl­mez­li­gi pikr eder sen,
How­py-ha­tar bar öňüň­de.
Içer bir gün
Bu re­him­siz jel­lat ajal,
Ça­lyp ga­nyň içer bir gün.
Ten ka­pas­da jan bir guş­dur,
Ga­nat ka­kyp uçar bir gün.
Ýag­şy tut ni­ýe­tiň-pä­liň,
Öl­me­jek­dir ham-hy­ýa­lyň,
Çem­çe bi­len ýyg­nan ma­lyň,
Peý­ma­na­lap sa­çar bir gün.
„Hak reh­met et­sin“ di­ýer­ler,
Ten­den es­ba­byň so­ýar­lar,
Ke­ser­dip, lä­şiň go­ýar­lar,
Ke­pen do­nuň bi­çer bir gün.
Eziz ten ýeg­san ýer bo­lar,
Ge­len-gel­mä­niň bir bo­lar,
Ga­ra ýer bir až­dar bo­lar,
Wehm et, ag­zyn açar bir gün.
Dün­ýä bir gow­ga­ly öý­dür,
Bir ýer toý, bir ýer­de waý­dyr,
My­sa­ly ker­wen­sa­raý­dyr,
Bir gün go­nan gö­çer bir gün.
Ýyg­la­şar­lar zar eň­re­şip,
Lä­şiň uzar, ýo­la dü­şüp,
Ha­ny­man­dan aý­ry­ly­şyp,
Dost­lar aý­ra dü­şer bir gün.
Ýör­süň di­ýip: „Dün­ýä me­niň“,
Ba­şyň çeý­när bir gün se­niň,
Hem­ra bo­lan eziz te­niň,
Bu ga­ra ýer gu­çar bir gün.
Aşy­ky, goý­maz bu pa­ny,
Adam ada­myň myh­ma­ny,
Ga­ny­mat bil bu döw­ra­ny,
Bir pa­syl­dyr ge­çer bir gün.
De­gil­dir
Bu ýa­lan­çy dün­ýä ge­len,
Hiç aman ga­lan de­gil­dir.
El­li müň ýyl döw­ran sü­ren,
Be­ni­jan ga­lan de­gil­dir.
No­bat gel­di dem­den-de­me,
Ho­wa ene, ol Ada­ma,
On bäş ýüz zür­ýa­dy-he­me,
Bil, ýeg­san, ga­lan de­gil­dir.
Tag­ty­ny as­man­da gu­ran,
En­çe ber­zeň – dö­wi gy­ran,
Ýe­le-su­wa hök­mün sü­ren,
Sü­leý­man ga­lan de­gil­dir.
Öw­rül­mez dün­ýä­den gi­den,
Top­rak bo­lar nä­zik be­den,
En­çe der­de ted­bir eden,
Ol Luk­man ga­lan de­gil­dir.
Dün­ýä ge­len py­gam­be­ri,
Ýüz ýig­ri­mi dört müň ba­ry,
Bir dört py­gam­ber­den gaý­ry  ,
Hiç bir jan ga­lan de­gil­dir.
Ref­ref mü­nüp mag­raç aşan,
Hak bi­len raz aý­dy­şan,
Ym­mat üçin kö­ýüp-bi­şen,
Mäh­ri­ban ga­lan de­gil­dir.
Aşy­ky diýr, kys­mat ezel,
Ajal şa­hy-ge­da­ga del  ,
 Bu ýerde: dine dört pygamberden – Hydyr, Ylýas, Isa we Idris pygamberden
başga hiç kim diri galan däldir diýilýär.
 Bu ýerde „deň“ manysynda gelýär.
Ýe­ti­şip ýag­şy­ga ajal,
Ke­ri­man ga­lan de­gil­dir.
Bil­mez sen
Ajal – saý­ýat, adam – şi­kär,
Gaý­gy­syz ýa­ta bil­mez sen.
Ýa­lan­çy, gör, bir ba­zy­gär,
Bir söý-le uta bil­mez sen  .
Ajal ömür kö­kün ker­ter,
Ze­min bir až­dar­ha, tar­tar,
Ça­lyn­dyk­ça der­di ar­tar,
Dün­ýä­ni tu­ta bil­mez sen.
Ömür ýel my­sal­dyr – ge­çer,
Ýi­git­lik çy­rag­dyr – öçer,
Bu dün­ýä­ni kow­saň ga­çar,
Per bag­lap, ýe­te bil­mez sen  .
Dost gö­rü­ner dün­ýä biz­ge,
Bi­pe­ýan­dyr al­ma göz­ge  ,
Öl­çeg­li ryz­kyň­dan öz­ge,
Kem, ar­tyk ýuw­da bil­mez sen.
 Bu bendiň;
		
		
		
Dünýä – saýýat, adam – şikär,
Gutulyp ýata bilmez sen.
Ýalançy bir bazygärdir,
Söý bile uta bilmer sen – diýen nusgasy hem bar.
 Bu bendiň;
Jellat ajal ganyň içer,
Ol gara ýer agzyn açar,
		
Ýalançyny kowsaň gaçar,
		
Per baglap ýete bilmer sen – diýen nusgasy hem bar.
 Bu setiriň; Duşman bolar bir gün sizge – diýen nusgasy hem bar.
Jan çek­me weý­ran wa­ta­na,
Bir gün gum in­de­rer te­ne,
Duş­saň bir ýa­man ha­ty­na,
Öl­dü­rip, sa­ta bil­mez sen.
Dün­ýä so­ňy ahyr py­rak,
Ýük agyr­dyr men­zil yrak,
Per­zent bent­dir, aýal-du­şak,
Baş alyp gi­de bil­mez sen.
Aşy­ky, ajal ne­kän­dir,
Al üçin dä­ne dö­ken­dir,
Da­şy­my­za tor çe­ken­dir,
Gu­tu­lyp, öte bil­mez sen.
Ýegan bo­laý­dy
Ýok döw­let­den ýag­şy diýr­ler bir hü­när,
Her hü­när­den, dos­tum, ýe­gan bo­laý­dy.
Zer­re döw­let ýeg­dir ýüz müň hü­när­den,
Bagt açy­lyp, döw­let ro­wan bo­laý­dy  .
Ýüz müň ak otag­ly, zer­bap ýa­py­lan,
Ýüz müň hoş­boý, müş­ki-an­bar se­pi­len,
Ýüz müň arap at­ly, zer­den ýa­py­lan,
Ýüz müň ýe­ser, ýüz müň ýa­ran bo­laý­dy.
Ýüz müň şi­rin gel­se, lab­zy şe­ker­den,
Ýüz müň hoş­boý­ly­sy, müş­ki-an­bar­dan,
Pa­ra­sat­ly ýüz müň zy­ýa­da hüýr­den,
Zy­ba se­nem, pis­se da­han bo­laý­dy.
 Bu setiriň „Ýüz müň ogul atly nyşan olaýdy“ – diýen nusgasy hem bar.
Ýüz müň ömür sür­sem, açyl­sa bag­tym,
Ýig­rim bäş­de bol­sa my­da­ma wag­tym,
Ýüz müň tü­men bol­sa es­ba­by-rah­tym,
Ýüz müň ha­na gen­ji-pyn­han bo­laý­dy.
Ýüz müň arap atym ýör­se hoş ref­tar,
Ýüz müň sen­se­let­li çyk­sam şa­su­war,
Sa­lyp şun­kar la­çyn, eý­le­sem şi­kär,
So­wul­maz eş­ret­li döw­ran bo­laý­dy.
Söw­da­gä­rim gel­se, ýüz müň gü­zer­den,
Ýüz müň tüýs ar­wa­na, ýüz müň iner­den,
Ýüz müň har­war jö­wä­hir­den, göw­her­den,
Se­ýil­gäm Şam şe­rif, Şir­wan bo­laý­dy.
Ýüz müň aş­pez bol­sa, ýüz müň nan­baý­dan,
Do­wam doý­sa ýüz müň aç­dan, ge­daý­dan,
Ýüz müň bi­na kyl­sam tyl­la sa­raý­dan,
Ýüz müň ze­ref­şan­ly me­kan bo­laý­dy.
Zab­tym­dan tit­re­se dag bi­len ýer­ler,
Jy­la­wym­da gez­se ýüz müň eren­ler,
“Zal og­ly Rüs­tem­dir!” diý­se gö­ren­ler,
Me­det­kär Ys­ma­myt Päl­wan bo­laý­dy.
Küf­fa­ry der­be­der her ýa­na sal­sam,
Ys­la­ma gön­der­sem, Eý­ra­ny al­sam,
Din üçin ka­py­ra Zül­pü­kar çal­sam,
Des­ti­gi­rim Şa­hy­mer­dan bo­laý­dy  .
 Bu bendiň:
		
		
		
„Kapyry derbeder her ýana salsam,
Zabt eýlesem, külli Eýrany alsam,
Her görip algany Zülpükar çalsam,
Medetkärim Şahymerdan olaýdy.“ – diýen nusgasy hem bar.
Ýüz müň we­zir sa­gy-so­lum­da dur­sa,
Ýüz müň ak­ly kä­mil ne­si­hat ber­se,
Is­gen­der deý hök­müm ja­ha­na ýör­se,
Sü­leý­man deý tag­ty-ro­wan bo­laý­dy.
Ýüz müň ahun dur­sa, wagz edip saý­rap,
Al­kyş eý­läp dur­sa, ýüz müň şy­hy-şap,
Yl­my le­dün – Hak­dan, çil­ten­den – şe­rap,
Köw­neý­ni­miz mag­mur bos­san bo­laý­dy.
Ýüz müň ka­zy, ýüz müň wagz eden ahun,
Ýüz müň arap at­ly, ýüz müň de­mir don,
At­lan­sam meý­da­na, dep­ren­se ger­dun,
Ýüz müň el­wan ty­gy-par­ran bo­laý­dy.
Müň sa­zan­da, ýüz müň şa­hyr hoş owaz,
Ýüz müň hoş nag­ma­çy, ýüz müň dür­li saz,
Ýüz mü­ňi ker­naý­çy, ýüz müň teb­le­baz,
Ýe­ne ýüz müň Rüs­te­mi-san bo­laý­dy.
Ýüz müň gum­pa­ra­ly, ýüz müň-de top, saz,
Ýüz müň-de ba­ry­gäh, ýüz müň-de ser­baz,
Sen­se­net­li ýüz müň zen­ze­le, owaz,
Haý­ba­tyn­dan dag­lar ler­zan bo­laý­dy.
Ýüz müň aýş-eş­ret­de ge­çeý­di gyş-ýaz,
Sag-sol­da sa­zan­da, ýüz müň hoş owaz,
Ýüz müň nä­zi-nyg­mat, çe­kil­se çun baz,
Ýüz müň şi­rin-şer­bet bir­ýan bo­laý­dy.
Ýüz müň daý­han, ýer ge­rek­dir eker­ge,
Şi­şe me­kan ge­rek an­bar dö­ker­ge,
0Ýüz müň ha­tar ner bo­laý­dy çö­ker­ge,
Ýüz müň şun­ça, ýüz müň çen­dan bo­laý­dy.
Ýüz müň myh­man gi­dip, ýüz mü­ňi gel­se,
Ýüz müň hyz­mat­kä­rim ga­şym­da dur­sa,
Ýüz müň dür­li nä­zi-nyg­mat çe­kil­se,
Ýüz müň şam­çy­ra­gym su­zan bo­laý­dy.
Aşy­ky, is­te­gi köp­dür bu ja­nyň,
As­lyň türk­men, Ho­re­zim­dir me­ka­nyň,
Ahyr dem­de ýol­daş bo­lup ima­nyň,
Mes­ge­niň jen­ne­til-bos­san bo­laý­dy.
Epen­dim
Da­nyş olan pen­di-ne­si­hat tu­tar,
Gaf­lat iç­re ga­pyl ýör­me, epen­dim.
Se­rim­siz­ler sol­tan ba­şyn har eder,
Is­len­me­gen ýe­re bar­ma, epen­dim.
Ýok­dan ba­ra gel­diň dün­ýä ýü­zü­ne,
Gud­ra­tyn gör, uý­gun Ke­lam sö­zü­ne,
Ýag­şy-ýa­man her ne eder özü­ne,
Ýa­kan bi­şer, ga­zyp gir­me, epen­dim.
Akyl­syz gar­daş­dan na­mys-ar ýe­ter,
Na­dan bo­lan eziz ba­şyn har eder,
Bir ýe­re köp bar­saň, hor­ma­tyň gi­der,
Gad­ryň bol­maz ýer­de dur­ma epen­dim.
Na­mart dost­dan he­der eý­le be­la­ny,
Ke­sa­pa­ty ýe­ter, için­de aly,
Mert ýi­gi­diň duş­ma­ny­dyr aýa­ly,
Mäh­ri­ban diýp, sy­ryň ber­me epen­dim.
Mert­den aç hem bol­sa os­la­nyň çy­kar,
Na­mart myh­man gör­se, gö­rün­mez bu­kar,
Bar­saň mö­hüm bit­mez, ha­ty­raň ýy­kar,
Di­leg sa­lyp ýü­zün gör­me, epen­dim.
Bi­jaý söz har eder ha­ty­raň has-da,
Söz tap­ma­saň otur di­şi­ňi gys­da,
Agyr mä­re­ke­de, ulug mej­lis­de,
Bi­hu­da, bi­ma­ny ur­ma, epen­dim.
Ha­lal, ha­ram tap­saň dan­da­maý iýr sen,
Ýe­lip-ýor­tup “ýyg­sam dün­ýä­ni” diýr sen,
Aşy­ky, mag­şar gün jo­ga­byn biýr sen,
Ha­la­lyň ha­ra­ma gar­ma, epen­dim.
Hor­ma­ty ar­tar
Ýa­man­dan halk bi­zar, jeň­dir ada­ty,
Ýag­şy­lar har­lan­maz, hor­ma­ty ar­tar.
Gar­gyş­dan ga­lyn­maz gur­duň zür­ýa­dy,
Al­kyş bi­len ömür haý­ra­ty ar­tar.
Ýag­şy­nyň ýa­dy ýok – gar­daş­dyr da­şy,
Ýa­ma­nyň ýa­ky­ny bol­maz gar­da­şy.
Ýa­man ha­tyn ba­şa – bir ýa­man goň­şy,
Ke­sa­pa­ty ýe­ter, mäh­ne­ti ar­tar.
Ýa­man zen – as­ly­na bir lag­nat­ha­dyr,
Ab­ra­ýyň ke­me­ler, işiň gow­ga­dyr,
Aý­rar aga-ini­den ba­şa be­la­dyr,
Ýag­şy ze­niň ho­şy-ra­ha­ty ar­tar.
Na­mart dos­tun sa­tar, ýag­şy­lyk bil­mez,
Mer­diň ar­ka­syn­da ýag­şy­lyk gal­maz,
Mu­han­nes ýow gör­se, meý­da­na gel­mez,
Mer­diň sö­weş gü­ni gaý­ra­ty ar­tar.
Bir mer­di kem­sit­mek na­mar­dyň işi,
Ýa­man gü­nüň he­ma­ýat­dyr mert ki­şi,
Ýa gy­lyk, ýa gy­lyç bol­sa, ýa aşy,
Il için­de ga­dyr-gym­ma­ty ar­tar.
Nä­ke­siň kö­pel­se ma­ly-dün­ýä­si,
Iýip-iç­mez, ýyg­nar bol­maz da­ýa­sy,
Min­net eder, bir pul – iner-ma­ýa­sy,
Mer­diň ba­ýa­dyk­ça, hüm­me­ti ar­tar.
Aşy­ky, to­ba kyl, Ha­ka şükr eý­le,
Kyr­ka ýe­tip, gel, ne gör­düň, pikr eý­le!
Gi­je-gün­diz Hak ýa­dy­ny zikr eý­le,
Hyz­ma­ty ar­ta­nyň yz­za­ty ar­tar.
Ýa­man set ga­lar
Ni­ka­sy nä­dü­rüs ha­ram­za­da­dan,
Ýol-ýo­da bo­zu­lyp, ýa­man set ga­lar.
Ni­çe gör­düm, alyp ýa­man ka­da­dan,
Gö­rel­de ýok bo­lup, da­wa-şert ga­lar.
Mert di­ýil­mez yn­san bo­lup her ki­me,
Jan di­ýil­mez “nun­suz”, “elip­siz” “ji­me”,
Ýo­wuz gün­de ýe­ke gal­saň ga­ny­ma,
Na­mart ga­çar, dö­ze bil­mez mert ga­lar.
Ser­dar gi­dip, ýol­suz­la­ra ýol gal­sa,
Ýag­şy gi­dip, de­gim­si­ze il gal­sa,
Baş­lar gi­dip, il aga­sy – gul gal­sa,
Şa­gal ars­lan bo­lar, san­dan gurt ga­lar.
Hak aç­sa, ýok bo­lan ýok­lar ta­py­lar,
Bol­ma­sa nist bo­lup, bar­lar ga­py­lar,
Ile döw­let gel­se, goň­şy kö­pe­ler,
Git­se, ga­ra ýa­tak, ça­ňap ýurt ga­lar.
Gö­rüm­siz don geý­se, sa­ýa­syn göz­lär,
Na­mart ba­ýa­dyk­ça, ta­ba­gyn giz­lär,
Bet­ha­ny gö­ren­de, en­da­myň syz­lar,
Bir ýa­man­dan iç­de dü­wün, dert ga­lar.
Ýag­şy­nyň sö­zün­den doň daş­lar erir,
Al­ky­şy – gö­ger­der, ýa­na­şan – ýa­ryr,
Ýa­man­dan möwç uran der­ýa­lar gu­ryr,
Nä­kes bi­le ýör­seň, ýa­man at ga­lar.
Aşy­ky di­ýir, galp ga­za­ny gaý­na­maz,
Ulug ile bet­ha bo­lan baý­na­maz,
Al­ty­na zeň ýok­maz, asyl aý­na­maz,
Ýag­şy çyk­maz, be­da­syl­dan bet ga­lar.
Zor bi­le
Her bir gu­la Hak ber­me­gen döw­le­tin,
Ta­pyp bol­maz akyl bi­le, zor bi­le.
Baş­da akyl, ten­de bu jan gym­ma­tyn,
Alyp bol­maz söw­da­la­şyp zer bi­le.
Hoş gy­lyk eri­der do­ňan daş­la­ry,
Bet gy­lyk so­waş­dyr ýa­kyn-daş­la­ry,
Her nä­kes eb­lä­niň sü­tem iş­le­ri
Ja­na ba­ra­bar­dyr zäh­ri-mar bi­le.
Ýag­şy ýa­kyn art­dyr ga­dyr-gym­ma­ty,
Ýal­ňy­zyň gam ge­çer, bol­maz hor­ma­ty,
Ogul gol-ga­nat­dyr, do­gan – kuw­wa­ty,
Taýr uçar as­man­da ga­nat, per bi­le.
Ýa­man ha­tyn al­tyn süň­ňüň pos ky­lar,
Din­den çy­ka:r, bel­ki iman küs ky­lar,
Ab­ra­ýyň ke­mel­der, zeh­niň sus ky­lar,
Öter ömür uruş, gow­ga, şer bi­le.
Na­mart­lar öýün­de özün är tu­tar,
Le­biz­de ta­pyl­maz, yg­ra­ryn ýu­tar,
Az za­dy nep bi­lip, ab­ra­ýyn sa­tar,
Mert­ler baş­dan ge­çer na­mys, ar bi­le.
Dün­ýa dur­maz, her hil aý­la­nar çar­hy,
Bo­zu­lar ne zy­ba se­nem­ler tar­hy,
Bi­li­ner mert bi­le na­mar­dyň par­hy,
“Bol, at­lan­ha-at­lan, ýör­hä-ýör!” bi­le.
Aşy­ky diýr, geç­di men di­ýen är­ler,
Hak bi­len er­ka­na söz­le­şen pir­ler,
Ha­ny Sol­tan­sö­ýün, My­ra­ly şir­ler?
Sen hem ýeg­san bo­la­jak sen ýer bi­le.
Göw­re läş bo­lar
Akyl-huş­dur at-ab­ra­ýa he­ma­ýat,
Baş bol­ma­sa, eziz göw­re läş bo­lar.
Hoş söz mun­da yz­zat, mag­şar­da – haý­rat,
Ýa­man dil­den ba­şa be­la duş bo­lar.
At-ab­raý et, adam bol­maz duş­man­syz,
Aş ber-de haýr eý­le, dost ga­zan san­syz,
Ýa­man söz ot sa­lar iç­de der­man­syz,
Bir ýag­şy­nyň sö­zi ja­na noş bo­lar.
Eb­lä­niň müf­li­si ar­tar, mal gör­se,
Özün bil­mez na­mart, yk­ba­ly ýör­se,
Hak bir mert­den no­bat-döw­let aýyr­sa,
Gö­rer gö­zi, sö­wer gaş­dan daş bo­lar.
Iki dün­ýä ab­raý ýag­şy­ga ýow gün,
Ýag­şy­la­ra ýa­naş, ýa­man­dan dü­wün,
Ýyl­dan zy­ýat bo­lar mäh­net­li gam gün,
Eş­ret­de her gü­nüň gö­ýä bäş bo­lar  .
Mert bo­lan kem sa­ýar, men­li­gi taş­lar,
Ga­nym bi­len ters sö­we­şer, at goş­lar,
Agyr or­da ser­dar bo­lup, tüp baş­lar,
Ýa­ra­maz­lar – ýa­şa­dyk­ça ýaş bo­lar.
Gar­da­şym diý­me­gin ga­dyr bil­me­zi,
Şa­ýa sa­tar na­dan, duş­sa al­ma­zy,
 Bu ýerde 00 ýaşan lukman hekimiň dostlary bilen şatlykda geçiren her günini
bir ýyl hasap edişi ýaly, bir şatlykly geçen gün bäş güne barabar bolýar diýilýän
bolsa gerek.
Öwüt bi­len sa­na gir­mez bol­ma­zy,
Bo­la­jak är ba­ra-ba­ra baş bo­lar.
Aşy­ky diýr, na­mart­la­ryň şa­nyn­da,
Aý­dyş­sa deň bo­lar, öl­se ga­nyn­da,
Ga­dyr bil­mez na­mart­la­ryň ýa­nyn­da,
Kem ba­ha­dyr, dür söz­le­riň daş bo­lar.
Der­le­mek bi­le
Hak Özi dert­li­ge der­man ber­me­se,
Has­sa şy­pa tap­maz der­le­mek bi­le.
Mer­diň ady çyk­maz, yk­bal ýör­me­se,
Do­gum bi­le, da­gy ag­dar­mak bi­le.
Na­mart na­ny mer­de zä­her deý ge­çer,
Şir ar eder, til­ki awun­dan ga­çar,
Na­da­na syr be­ren öz aý­byn açar,
Gal­bir­de suw dur­maz tor­la­mak bi­le.
My­na­py­ga peý­da et­mez is­tig­far,
Öle­je­ge – der­man, görk­sü­ze – ti­mar,
Öwüt ýok­maz, akyl ber­me­se Jep­bar,
Du­ry suw go­ýal­maz gaý­na­mak bi­le.
Göw­re gal­maz, iç­de hö­rek bol­ma­sa,
La­çyn çyk­maz ga­nat, ýe­lek bol­ma­sa,
Mert­ler  adam bol­maz, ýü­rek bol­ma­sa,
At-ýa­rag es­ba­byn şaý­la­mak bi­le.
 Bu ýerde her bir erkek adam manysynda gelýär.
Akyl ýag­şy­lar­ny göz sa­lyp öt­mez,
Mert bo­lan är ýag­şy­ly­gy unut­maz,
Na­mart ýag­şy­ly­gyň min­ne­tin et­mez,
Hyz­mat edip, ba­şyň hor­la­mak bi­le.
Ajal – ker­wen, ge­ler ha­ta­ryn haý­dap,
Ýa­ýyn çe­kip, çem­läp, oku­ny ga­dap,
La­hat ag­zyn açar, gu­wa­nar tu­rap,
Sen ga­pyl ýa­tar sen hor­la­mak bi­len.
Aşy­ky diýr, mun­dan gi­den öw­rül­mez,
Pa­ny dün­ýä – bäş gün, uzak be­ril­mez,
Gi­den gaý­dyp gel­mez, ölen di­ril­mez,
Ör­te­nip bi­hu­da or­la­mak bi­le.
Gert bi­le
Bu ne ýüz şer, gow­ga bäş gün ömür­de?
Ýok bo­lar sen top­rak bi­le, gert bi­le.
Ga­ryp­lar mal üçin ýüz der­de­ser­de,
Beg beç­je­si sad­ranç oý­nar nert bi­le.
Akyl är hoş söz diýr ýa­ky­na-da­şa,
Ýa­man dil­den be­la ge­ler bu ba­şa,
Sa­taş­saň na­mar­da, nä­ke­se, na­şa,
Işiň gow­ga bo­lar, da­wa, şert bi­le.
Na­mart işi gy­bat, mert aý­byn açar,
Ýow gü­ni bäş-ony bir mert­den ga­çar,
Ja­na we­him dü­şer, ab­raý­dan ge­çer,
Go­ýun ni­çik my­dar eder gurt bi­le.
Nä­ke­se jan çek­me, ýag­şy­lyk bil­mez,
Bir de­re­mi çyk­sa, gaý­gy­dan gül­mez,
Goç ýi­git­ler sä­hel işe gam bol­maz,
Toý-da baý­ram, her iş gel­se ýurt bi­le.
Mert bo­lan kem sa­ýar özün, men diý­mez,
Hak­dan ge­len be­la üçin gam iý­mez,
Zen ge­ňeş­ne, ha­tyn sö­zü­ne uý­maz,
Na­mart ge­ňeş eder zen-ar­wat bi­le.
Ýag­şy­dan ýag­şy­lyk, ýo­kar şe­ra­pat,
Ýa­man­dan ýe­ti­şer her dür­li apat,
Na­mart dost­dan ýe­ter ahyr ke­sa­pat,
Bir gün sy­nar şi­şe kö­ňül ret bi­le.
Aşy­ky, sen sy­ryň söý­le bir mer­de,
Dos­tum di­ýip, paş eý­le­me na­mar­da,
Suw ni­çik­si ka­rar ky­lar gal­bir­de?
Baş go­şa­wer ger­çek do­gan mert bi­le.
Ýeg­sa­na bel­li
Me­nem diýp dün­ýä­de bi­gam ge­zen­ler,
Bo­lar ahyr ýe­re ýeg­sa­na bel­li.
Akyl bu­dur nebs iti­ni öl­dü­rip,
Uý­sa yh­las ile per­ma­na bel­li.
Dün­ýä­de sa­ha­wat toh­mu­ny eken,
Ha­ka gul­luk ky­lyp, je­pa­lar çe­ken,
Il­den pyn­han edip, göz­ýa­şyn dö­ken,
Ýe­ti­şer eş­ret­li döw­ra­na bel­li.
Jan kar­ka­ra ge­ler, bir gün ba­sar­lar,
On­da ej­rin ta­par mun­da ýe­ser­ler,
Bir ni­çä­niň hol­ku­myn­dan asar­lar,
Azap bar­dyr her bir us­ýa­na bel­li.
Bi­ba­ka­dyr, bil­gin, pa­ny dün­ýä­ni,
Güm­ra bo­lup terk eý­le­me per­ma­ny,
Ýe­tiş­se üs­tüň­den ajal ker­we­ni,
Ga­lar sen has­rat­ly ar­ma­na bel­li.
Ha­lal-ha­ram ýyg­saň her ýa­na ýe­lip,
Ba­ryn terk eder sen bir gü­ni ölüp,
Bir de­re­me her­ne haý­ra­tyň be­rip,
Ga­lar sen on­dan soň puş­ma­na bel­li.
Sabr eý­le, dün­ýä­ni, gel, tu­tan kim bar,
Bu gö­züň dol­dy­ra bir gy­sym gum bar,
Her ki­me bir kys­mat, sa­nal­gy dem bar,
Ja­han iç­re her bir yn­sa­na bel­li.
Aşy­ky sen bu dün­ýä­den gi­der sen,
Dar ga­byr­da jo­gap sor­sa ne­der sen,
Ýa­man işiň il­den pyn­han eder sen,
Pyn­han eden işiň Rah­ma­na bel­li.
Döw­ran ta­pyl­maz
Hak Özi ber­me­se, gaý­ra­ta, zo­ra,
Baa­ky­la döw­let-döw­ran ta­pyl­maz.
Luk­man he­kim gel­se, eý­le­se çä­re,
Aja­lyň der­di­ne der­man ta­pyl­maz.
Kim­sä­niň azap­da de­pe­si gaý­nar,
Kim­se­ler ölin­çä eş­ret­de ýaý­nar,
0Iýip nä­zi-nyg­mat, bal-şe­ker çeý­när,
Kim­le­re bir par­ça höşk-nan ta­pyl­maz.
Dün­ýä ge­len ba­ryň ahy­ry gum­dur,
Ge­le­ni yn­jyt­saň hü­nä­riň kem­dir,
Og­lan­lyk­da şat gün, gar­ran­da gam­dyr,
Gy­şa ýet­seň, gü­li-han­dan ta­pyl­maz.
Aza­zyl bii­man dog­dy ene­den,
Ahy­ryn­da in­der­di­ler se­ma­dan,
Ef­la­tun bii­man geç­di dün­ýä­den,
Ze­hin bi­len nu­ry-iman ta­pyl­maz.
Aşy­ky, sen ber­me öm­rü­ňi ba­da,
Di­liň bol­sun da­ýym zik­ri-se­na­da,
Deň bol ýag­şy-ýa­man, ýa­ky­na-ýa­da,
Gal­sa kö­ňül, çyk­sa bu jan ta­pyl­maz.
Myh­man ta­pyl­maz
Myh­man­dyr adam­zat, dün­ýä öýün­de,
Gi­der bir gün mun­dan, myh­man ta­pyl­maz.
Bu dem ga­ny­mat­dyr, sü­rüň döw­ra­ny!
Ama­nat­dyr, ten­de bu jan ta­pyl­maz.
Ag­zyn aç­myş bu ga­ra ýer gu­çar­ga,
Gaý­gy­syz ýer däl­dir iýip-içer­ge,
Ýer ýok­dur, ajal­dan pyn­han ga­çar­ga,
Şum aja­la çä­re, der­man ta­pyl­maz.
Her kim­se bir hüý­de, her kim bir hi­li,
Kim­sä­niň gam göz­den aky­zar si­li,
Pe­lek bir asy­ýa, dur­maz bir zeý­li,
Er­tir bo­lan şat­lyk öý­län ta­pyl­maz.
Ben­de bo­lup, ky­lan haý­ra­tyň ha­ny?
Gar­ry çe­ker ýi­git­lik diýp ar­ma­ny,
Bir pa­syl­dyr joş­gun­ly­gyň za­ma­ny,
My­dam aý­şy, şa­dy-han­dan ta­pyl­maz.
Bir ýo­la baş ur-da, ug­ruň ýi­tir­me,
Bo­lar-bol­maz sö­zi di­le ge­tir­me,
Aşy­ky, gam bi­le öm­rüň ötür­me,
Ýig­rim bäş pa­syl­deý mes­san ta­pyl­maz.
Iren my­sa­ly
Yz­zat, hor­mat gaç­dy ko­wum-gar­daş­dan,
Ýig­re­nip bir-bi­rin, iren my­sa­ly.
Ga­dyr­ly ber­mez­ler Taň­ry sa­la­myn,
Bi­le hem­ra, ýa­typ-tu­ran my­sa­ly.
Ge­lim-gi­dim art­dyr go­luň­da ba­ryň,
Bol­ma­sa, daş ga­çar ýa­ky­nyň-ýa­ryň,
Il için­de git­se söz yg­ty­ba­ryň,
Bir göw­ze it ýo­la üý­ren my­sa­ly.
Ýow gü­ni mert bo­lar iliň ga­la­sy,
Na­mar­dyň ýe­ti­şer ile be­la­sy,
Çyk­maz jan­dan ýa­man sö­züň yza­sy,
Bit­mez ýa­ra han­jar uran my­sa­ly.
Her kim­den bent bol­sa döw­le­tiň gö­zi,
Ýa­kyn­lar ýat bo­lar, gör­ner bet özi,
Şa­ýa de­rek bol­maz ýüz tü­men sö­zi,
Bir şe­mal­dyr, öw­süp ba­ran my­sa­ly.
Har bo­lar sen, hem­ra bol­saň ýa­ma­na,
Zä­her bo­lar deň­siz sö­zi bu ja­na,
Ýüz ber­me­seň pa­rast­ly myh­ma­na,
Ta­ýak urup, zä­her be­ren my­sa­ly.
Baş yz­za­tyn art­dyr na­ny-haý­ra­tyň,
Tug baş­la­dar gy­lyç bi­le gaý­ra­tyň,
Aza­ry ke­mel­mez ýa­man ar­wa­tyň,
Bir azap­ly gö­re gi­ren my­sa­ly.
Aşy­ky diýr, ga­rap alyň­lar za­tyn,
Wag­ty hoş­luk art­dyr süň­ňüň kuw­wa­tyn,
Mun­da hüý­ri-gul­man bir ýag­şy ha­tyn,
Jen­net iç­re sa­pa sü­ren my­sa­ly.
Kä­ri­ne deg­mez
Bo­la­jak är ile baş­dan ga­la­dyr,
Adam bar­dyr, eden kä­ri­ne deg­mez.
Adam bar ýa­ra­maz, ja­na be­la­dyr,
Adam bar­dyr, adam ýa­ry­na deg­mez.
Adam bar, ga­za­nar hyz­mat­dan ar­tyk  ,
Adam bar­dyr, hyz­mat­kär­dir ha­la­ýyk,
Adam bar­dyr, mün­se be­de­we la­ýyk,
Adam bar­dyr, mü­nen ha­ry­na deg­mez.
Adam bar­dyr, be­ge, ha­na ge­rek­li,
Or­ny per dü­şek­li, bal­dan hö­rek­li,
 MGI -nji bukjada „hyzmatdan azyk“ diýen warianty hem bar.
Adam bar­dyr, aň­maz, haý­wan de­rek­li,
An­ça ýa­şap, sü­ren öm­rü­ne deg­mez.
Adam bar­dyr di­leg eder ge­da­dan,
Adam bar­dyr öýi al­tyn bi­na­dan,
Adam bar­dyr ga­pyl bol­maz Hu­da­dan,
Adam bar­dyr sej­de se­ri­ne deg­mez.
Adam bar­dyr çyk­maz sü­tem­den ba­şy,
Adam bar­dyr dem­den eri­der da­şy,
Bir dog­ma­dyk ig­den do­gan gul ýag­şy,
Ho­ja­lar bar hyz­mat­kä­ri­ne deg­mez.
Gö­zel­ler bar, geý­se at­las ýa­ra­şar,
Gör­se gö­züň doý­maz, ýü­re­giň jo­şar,
Gö­zel bar­dyr, gör­seň ze­hin ga­ma­şar,
Pe­ri­za­dyň zül­pi-ta­ry­na deg­mez.
Aşy­ky diýr, köp­dür ada­myň sy­ny,
Adam bar­dyr, ja­na zä­her­dir üý­ni,
Sö­weş gü­ni, gaý­rat gü­ni, ar gü­ni,
Ýüz na­mart­lar mer­diň bi­ri­ne deg­mez.
Jem bo­lar
Og­lan­lyk bir sa­gat, ja­hyl­lyk pa­syl,
Ba­ra-ba­ra kyrk­da akyl jem bo­lar.
Kyrk­dan aň­ry ýyl­ba-ýyl­dan go­ja­lyp,
Bil bü­kü­lip, elip kad­dyň ham bo­lar.
Ha­ny Ha­kyň dos­ty ol Şi­ri-Ýez­dan,
Ha­ny Bişr Ha­fy, ol pi­ri-Sel­man,
Ha­ny ol te­bi­bi-hez­re­ti Luk­man,
Wagt ýet­me­se der­man se­bäp-em bo­lar.
Müň ýy­lyň öl­mez­lik ga­myn eder sen,
Ha­lal-ha­ram dan­da­ma­ýyn ýuw­dar sen,
Bir gün ölüp, ar­man­ly­ja gi­der sen,
Gö­rer gö­züň, görk­li göw­räň gum bo­lar.
Ala­mat kö­pel­di, ajap za­ma­na,
No­bat gel­di, dö­wür dön­di ýa­ma­na,
Ýo­wuk gel­miş gö­rüň ahyr­za­ma­na,
Pi­sat ar­typ, how­py-ri­ja kem bo­lar.
Baý­la­ra gel di­ýip, işik açar­lar,
Ol ga­ry­by-pu­ka­ra­dan ga­çar­lar,
“Ýa­man” di­ýip ýag­şa, gy­bat bi­çer­ler,
Za­lym ro­waç, mu­sul­man­lar gam bo­lar.
Ula­ma hak sö­züň üs­tün ýa­şy­rar,
Dog­ry ýo­ly ör­tüp, şer ýo­ly açar,
Eji­ziň ma­ly­na ta­laň ýe­ti­şer,
Şer iş ar­typ, şe­ri­ga­ty dym bo­lar.
Aşy­ky, jan ten­de myh­man­dyr, gi­der,
Her ben­dä bir der­di ne­si­be eder,
Bir gün ajal sal­sa üs­tüň­den gü­zer,
Bil­bil ki­min şeý­da di­liň sem bo­lar.
Bir hü­när ber­di
Her kim­de bir şe­kil, her kim bir hüý­de,
Her ki­me bir söw­da, bir hü­när ber­di.
Her baş­da ýüz hy­ýal, her kim bir küý­de,
Her ki­me bir baş­ga ro­zy­gär ber­di.
Kim­se­ler ýurt tap­maz göç­se gon­ma­ga,
Kim­sä­ni sa­lyr­lar al­tyn ota­ga,
Kim­se­ler zar ýük­le­mä­ge, mün­mä­ge,
Kim­se­le­re san­syz ha­tar ner ber­di.
Kim­se ga­pyl ge­zer dün­ýä­ge ma­ýyl,
Gör, py­gam­ber Ha­lyl og­ly Ys­ma­ýyl,
Al­la ben­de bol­mak, em­ri­ne ka­ýyl,
Ja­nyn gur­ban edip Ha­ka ser ber­di.
Hiç kim­sä­ge we­pa kyl­ma­dy pa­ny,
Hak dos­ty Mu­ham­met, gör, Mus­ta­pa­ny,
Ga­ryp­lyk­da çek­di jeb­ri-je­pa­ny,
Ol Ka­ru­na ýüz müň ha­na zer ber­di.
Kim ar­man­ly ge­çer, kim­se bi­ar­man,
Kim­se has­rat çe­ker, çyk­maz şi­rin jan,
En­çe baş­dan git­mez gaý­gy-gam, du­man,
En­çe ba­şa al­tyn jy­ga, per ber­di.
Ar­man­ly­dyr ge­len dün­ýä ýü­zü­ne,
Aşy­ky, dol­ma ýok adam gö­zü­ne,
Şükr et, her ne be­ren ryz­ky-ro­zu­na,
Isa deý dos­tu­na ýe­ke har ber­di.
Ýag­şy­dyr
Dün­ýä­de bi­ha­bar ga­pyl ge­zen­den,
Iman bir­le ölüp ýa­tan ýag­şy­dyr.
Yza­keş­li – zik­ri-se­na­ly dil­den,
Gü­nä­kär­li şi­rin zy­ban ýag­şy­dyr.
Ýag­şa ýa­naş, ýa­man bi­len otur­ma,
In­deg­siz her ýe­re gal­ky­nyp bar­ma,
Dos­tum diýp, na­mar­da sy­ry­ňy ber­me,
Na­mart dost­dan bir mert duş­man ýag­şy­dyr.
Aý­ryl­ma eş­ret­li, he­zil­li jaý­dan,
Ne peý­da be­rim­siz tyl­la sa­raý­dan?
Hö­dür­siz, ke­rem­siz, bi­ha­ýyr baý­dan,
Är­siz ge­zen lo­ly ze­nan ýag­şy­dyr.
Dynç ga­byr ýag­şy­dyr bir ýa­man zen­den,
Daş ga­ça­wer dost köň­lü­ni bo­zan­dan,
Te­kep­bir­li ta­gat eý­läp ge­zen­den,
My­la­kat­ly nä­mu­sul­man ýag­şy­dyr.
Mer­de be­la ge­ler na­mys­dan, ar­dan,
Öý­de pent eşi­diň aky­ly bar­dan,
Söz aň­maz, bi­sa­byr, şe­rim­siz är­den,
Özün bil­mez dä­li-na­dan ýag­şy­dyr.
Hem­ra it ýag­şy­dyr na­mart ýol­daş­dan,
Kyrk oý­naş­ly ýeg­dir ak­mak syr­daş­dan,
Ýo­kum­syz, nä­ga­dyr do­gan-gar­daş­dan,
Bir bi­gä­na, ýat ga­dyr­dan ýag­şy­dyr.
Her kim ta­par öz kü­ýün­den, pä­lin­den,
Ho­ja, se­ýit, her kim az­sa ýo­lun­dan,
Har­war-har­war her ne dün­ýä ma­lyn­dan,
Aşy­ky diýr, göw­her iman ýag­şy­dyr.
Ýa­şyl, gy­zyl, al bol­sa
Gam gü­nüň­de dün­ýä gö­rün­mez gö­ze,
Hoş gün ge­rek ýa­şyl, gy­zyl, al bol­sa.
Ten top­ra­ga dö­ner, döw­ler bu ag­za,
Ha iý­mi­tiň şi­rin, şer­bet, bal bol­sa.
Müş­gil işe ka­ýyl, az jeb­re bol­maz,
Hoş gün gel­se, her­giz öte­rin bil­mez,
Ýa­man gün köp gör­ner, ja­na döz gel­mez,
Adam og­ly işi ky­ly-kal bol­sa.
Ýa­man söz­den di­niň çy­ra­gy öçer,
Ýag­şy söz­ler bag­ly ga­py­ny açar,
Kim­se sö­zün tap­maz, kim­se dür sa­çar,
Adam bar­dyr, söz­le­me­se, lal bol­sa.
Nä­pä­him­ler ýa­man sö­ze uýar­lar,
Akyl­lar ahy­ret ga­myn iýer­ler,
“Ýag­şy ni­ýet – ýa­rym döw­let” di­ýer­ler,
Ýa­man­ly­ga ýe­ter, ýa­man päl bol­sa.
Taň­ry na­zar et­se bir leň­ňi-mo­ra,
Yz­zat-ek­ram edip, ge­çir­ler tö­re,
Bir ni­çe nä­ke­se tu­rar­lar öre  –
Es­ba­by eb­ri­şim, tir­me şal bol­sa.
Ýa­man­dan gaç, ýag­şy sö­ze gu­lak sal,
Ömür ge­çer, öten­ler­den yb­rat al,
 Bu ýerde ör turmak manysynda gelýär.
Ýok­suz­lyk bir şum ow­kat­dyr, müş­gil hal  ,
Adyň ge­zer il için­de mal bol­sa.
Aşy­ky sen, ne­si­hat kyl özü­ňe,
Bu dün­ýä bir lo­ly zen­dir gö­zü­ňe.
Öm­rüň geç­di, na­zar eý­le yzy­ňa,
Kyr­ka ýe­ter, ýe­ne on bäş sal bol­sa.
Mes­ta­na beg­ler 
Pa­ny dün­ýä, şum aja­lyň elin­den,
Gez­me­di bir­ni­çe mes­ta­na beg­ler.
Ýag­şy-ýa­man bar­ça şah-u-ge­da­lar,
Mun­da ge­len ga­lar ar­ma­na, beg­ler.
Ajal ýa­kaň­da­dyr, my­dam hem­de­miň,
Tut­sa, çä­re bol­maz, ýok­dur mel­he­miň,
Öl­çeg­li rys­ka­lyň, sa­nag­ly de­miň,
Çeý­ne­ge­niň, bel­ki gü­ma­na, beg­ler.
Ga­ryp­lyk bir be­la, kä­ýit­dir ja­ny,
Deň-du­şun­dan gaý­ry sa­lar mer­da­ny,
Ýok­luk­dan kem bol­sa sup­ra­da na­ny,
Goç ýi­git gam çe­ker myh­ma­na, beg­ler.
Ady çyk­sa ki­miň aş­dan, gy­lyç­dan,
Yz­za­ty ke­mel­mez my­da­ma baş­dan,
 Bu setiriň -njy bukjada: Bu dünýäde ha ýagşy bol, ýaman bol – diýen
nusgasy hem bar.
 Bu şygyr ýalňyşlyk bilen Kätibiniň goşgular ýygyndysyna girizilipdir. Emma
golýazmalaryň degşirilmegi netijesinde onuň Aşyka degişlidigi takyklandy. Milli
golýazmalar institutynda -njy bukjada bu goşgy Kätibiniň ady bilen getirilýär.
Aşykynyň ady bilen bu şygyr MGI-niň (-; ),  (), e (), 00 (-
),  (-),  (-), 00 (-) belgili bukjalarynda saklanylýar.
Ha­raý bol­maz ogul-gyz­dan, gar­daş­dan,
Ajal ge­lip, dol­sa peý­ma­na, beg­ler.
Nä­ma­ku­lyň – ma­kul sö­ze bi­ti­ler,
Her meý­lis­de, il­de adyň tu­tu­lar,
Ýag­şy adyň çy­kyp, aý­byň ör­tü­ler,
Döw­let dön­se her bir yn­sa­na beg­ler.
Bag­tyň keç, bak­ma­sa döw­let her ja­na,
Haý­ryň şe­re dö­ner, peý­daň – zy­ýa­na,
Sö­züň ge­çir­mez­ler ha­sa­ba-sa­na,
Bel­ki, ak­lyň ýet­se ja­ha­na beg­ler.
Bäş gün­lük ömür­dir ýüz müň hy­ýal bar,
Dün­ýä doý­maz-dol­maz ýal­ma­wuz şa­mar,
Söz bir dür­dür, akyl oňa hy­ry­dar,
Bir gu­ry owaz­dyr na­da­na, beg­ler.
Aşy­ky, bol­maz iş bol­sa, oý­la­ma,
Diş bir ga­la, dil bir be­la – söý­le­me!
Ýe­ke gö­rüp, mer­de sü­tem eý­le­me,
Ýa alar, ýa öler mer­da­na, beg­ler  .
Hä­si­ýe­ti bol­ma­sa
Bet-hä dos­tun duş­man ky­lyp, şer eder,
Ýag­şy gy­lyk, hä­si­ýe­ti bol­ma­sa.
Özü­ne söz ge­tir, ba­şyn har eder,
Akyl-hu­şy, pa­ra­sa­dy bol­ma­sa  .
 Bu setiriň: „Ölse öler, durar merdana begler“ – diýen nusgasy hem bar.
 Bu bendiň -njy bukjada:
Tutma tama dostdan, dogan-gardaşdan,
Bir gaýrydan tapawuty bolmasa.
0Te­kep­bir­lik eder, bil­seň na­mar­dy,
Şi­ri gör, bar­ça­dan özün kem gör­di,
Hiç kim­se ide­mez bir do­gan mer­di,
Deň-duş bi­len my­la­ka­ty bol­ma­sa.
Der­ýa­lar çe­ki­ler, ba­ran kem iner  ,
Be­re­ket gö­ter­ler, ila­ty dä­ner,
Ýurt bo­zu­lyp, mül­ki ha­ra­ba dö­ner,
Şa tag­tyn­da ada­la­ty bol­ma­sa.
Ak­mak­dyr Hak em­rin her kim go­ýup­dyr,
Dün­ýä bir ham hy­ýal, ha­ram ke­ýip­dir,
Nebs yzyn­da ba­şa sel­le ha­ýyp­dyr,
So­py sab­ry-ka­na­ga­ty bol­ma­sa.
Gul bol, yh­las ile sy­gyn Sub­ha­na,
Aman diý­me ha­na, be­ge, sol­ta­na,
Ynan­ma, gal­ky­nyp uç­sa as­ma­na,
Mür­şit olan şe­ri­ga­ty bol­ma­sa.
Mert bo­lan eji­ze söz diý­mez üs­tem,
Ha bol­sa Zal og­ly päl­wan Rüs­tem,
Her na­mart­dan mer­de ýe­ti­şer sü­tem,
Ar­ka dal­da he­ma­ýa­ty bol­ma­sa.
Bir ýag­şy­nyň öt­meý gad­ry bi­lin­mez,
Ne mert­ler bar ga­ryp­lyk­da ga­lyn­maz,
Söz­le­se dür sö­zi şa­ýa alyn­maz,
He­ma­ýa­ty, baş döw­le­ti bol­ma­sa.
Ýagşy-ýaman medet gerek köňülde,
Ýakyn gursun, delalaty bolmasa – diýen nusgasy hem bar.
 -njy bukjada bu setiriň: Agramçylyk, bela asmandan iner – diýen nusgasy
hem bar.
Ýag­şy ha­tyn aý­şy, zow­ky-sa­pa­dyr,
Ýa­man ha­tyn ba­şa töh­met-be­la­dyr,
Mal ga­zan­mak ten­de ja­na je­pa­dyr,
Ogul at­ly bir zür­ýa­dy bol­ma­sa.
Ak­ly bo­lan me­la­mat­dan  ga­çar­my?
Ak­ma­ga ne­si­hat, güf­tar açar­my?
Aşy­ky diýr, jür­mi-gü­näň öçer­mi?
Ben­de bo­lan, me­la­ma­ty bol­ma­sa.
Wag­ty-ho­şuň bol­ma­sa
Ýy­ga­nyň biý­hu­da, köň­lüň gaý­gy-gam,
Ogul at­ly wag­ty-ho­şuň bol­ma­sa.
Ýe­ti­şer nä­kes­den han­jar­ly sü­tem,
He­ma­ýat­çy deg­re-da­şyň bol­ma­sa.
Mer­de di­leg sal­saň, ýok­dan bar eder,
Her eji­ze deg­mek­li­gi ar eder,
Na­mart ejiz gör­se, sü­tem kär eder,
Döw­dü­le­şen dör­di-bä­şiň bol­ma­sa.
Na­mart ge­ňeş gü­ni ak­ly­ny ýi­tir,
Her bir ba­şa dü­şen işi mert bi­tir,
Yza­sy­ny ýe­tir, ba­şa ar ge­tir,
Ke­ma­lat­ly akyl-hu­şuň bol­ma­sa.
Ýa­man ha­tyn duş­sa bir ýag­şy äre,
Göw­re gü­nä ba­tar, ja­nyň-aza­ra,
 Bu ýerde özüňi pes tutmak, mydama özüňi günäkär hasaplamak manysynda
gelýär.
Öl­mez­den öň gir­diň mis­li bir gö­re,
My­la­kat­ly baş ýol­da­şyň bol­ma­sa.
Hak sa­hy ben­dä­ni jen­ne­te sa­lar,
Ba­hyl­lar ot iç­re ebe­di ga­lar,
Ge­lim-gi­dim, dos­tuň-ýa­ryň kem bo­lar,
Be­rim­li bol na­ny-aşyň bol­ma­sa.
Aşy­ky, dert­le­şip sö­züň alyş­maz,
Ara­sy­na bar­saň, gür­rüň ge­liş­mez,
Gad­ryň kem­dir, ah­wa­lyň­dan bi­liş­mez,
He­ser­de­şiň, de­ňiň-du­şuň bol­ma­sa.
Ýaz ge­ler
Gar­ry­lyk gaý­gy­ly, du­man­ly gyş­dyr,
Ýa­şa­dyk­ça ýe­ne diý­me „ýaz ge­ler”.
Je­set bir ka­pas­dyr, jan iç­re guş­dur,
Bir gün aw­lar al­gyr şuň­kar, baz ge­ler.
Hak ha­la­ny bo­lar, adam­ky däl­dir,
Ölüm ýat­da ýok­dur, gu­ry hy­ýal­dyr,
Ajal – ker­wen, dün­ýä gü­zer­gäh ýol­dur,
Azy­gyň tut, eda bol­maz, düz ge­ler.
Ke­si­ler jan bi­len je­set ara­sy,
Pyn­han­dyr, bi­lin­mez ajal ýa­ra­sy,
Her nä­çe ýa­şa­saň öm­rüň ba­ry­sy –
Ýa otuz, ýa alt­myş ge­ler, ýüz ge­ler.
Dat eder­ler ge­len dün­ýä elin­den,
Bar­ça içer ajal şer­bet-ba­lyn­dan,
Hä­zir bol­saň or­nuň eş­ret gü­lün­den,
Ga­pyl bol­saň köý­dü­rer­ge köz ge­ler.
Ne­si­hat kär et­mez zan­dy­ýa­ma­na  ,
Zu­lum ar­typ, aý­ryk­sy­dy za­ma­na,
Ak­mak uruş, gow­ga sa­lar bu ja­na,
Her pir bo­lan ki­me akyl saz ge­ler.
Öleň­soň düýş my­sal her ni­çe ýa­şyň,
Ýat bo­lar sen, ýal­ňyz ga­lyp şum ba­şyň,
Ýa­la­ňaç go­ýar­lar, ke­ser­dip lä­şiň,
Do­la­nar­ga ýa­ka-ýeň­siz biz ge­ler.
Aşy­ky diýr, üç ýüz eren­ler meş­hur,
Du ten dest­gir bo­lup, ýe­tir­di Ga­pur,
Nim kä­se tut­du­lar şe­ra­ban-ta­hur,
Şü­kür in­di, Yla­hy­dan söz ge­ler.
Ha­rap eý­lär
Adam og­ly her iş gel­se ba­şy­ňa,
Ow­wa­ly aý­ryk­syp päl ha­rap eý­lär.
Bir gün ajal şi­ri ge­çer da­şy­ňa,
Gaf­lat iç­re ýat­ma gul ha­rap eý­lär.
Gel­di, gö­rüň, ahyr pit­ne iş­le­ri,
Ýaz gys­ga­lyp, uzyn bol­dy gyş­la­ry,
 Bu bent -njy belgili bukjada aşakdaky görnüşde gelýär.
“Zulum artyp, boldy dünýä weýrana,
Dünýä neýlär, duşsa päli ýamana,
Biakl jeň bilen gam getir jana,
Akl bolan her bir kime saz geler”.
De­pe, de­re, be­lent da­gy, daş­la­ry,
Akym at­ly ýo­wuz ýel, ha­rap eý­lär.
Bu dün­ýä­de ýag­şy-ýa­man her na­şy,
Taň­ry döw­let ber­se, ug­ra­sa işi,
Azy ur­sa opyr dag­la­ry-da­şy,
Ol döw­le­ti gal­ma­gal ha­rap eý­lär.
Ta­pyp bol­maz, ýa­man sö­züň ýa­ra­syn,
Jan­dan öter çe­kip bol­maz yza­syn,
Mu­hab­bet­li iki dos­tuň ara­syn,
Bir ýa­man söz bi­len dil ha­rap eý­lär.
Buý­ru­gyn terk edip gul men di­ýer­ler,
Ha­lal hökm eder­ler, ha­ram iýer­ler,
Pu­ka­ra­nyň göz­de ýa­şyn ak­dyr­lar,
Za­lym­lar öç edip, il ha­rap eý­lär.
Aşy­ky, dog­ry dur, Ha­ka zikr eý­le,
Be­la sabr et, hoş gü­nü­ňe şükr eý­le,
Gab­rys­ta­ny bar-da gö­rüp, pikr eý­le,
Se­nem gum-çör edip gil ha­rap eý­lär.
Guş­dur, ýa­ran­lar
Bäş gün­lük dün­ýä­dir, so­wul­maz ömür –
Gö­ýä uçup bar­ýan guş­dur, ýa­ran­lar.
Sa­nal­gy dem gün­be-gün­den ke­me­ler,
Şum aja­ly diý­mäň daş­dyr, ýa­ran­lar.
Dün­ýä ger­di­şin­den bo­lup men haý­ran,
Bir kö­ňül yn­jyt­saň, müň Kä­be weý­ran,
Bir ga­ry­by gol­dap eý­le­seň han­dan,
San­syz ha­ýyr, ýüz müň haç­dyr, ýa­ran­lar.
Sa­tyn alyp, keýp eder sen gü­nä­ni,
Terk eder sen pul­suz zik­ri-se­na­ny,
Oda döz ge­ler sen bu şi­rin ja­ny,
Ni­çik pä­him, ni­çik huş­dur ýa­ran­lar.
Ga­pyl adam, oýan, köň­lüň ne jaý­dyr,
Ga­za­na­nyň gü­nä, ýü­küň bi­taý­dyr,
Gel­hä-gel, git­hä-git, bol, haý­da-haý­dyr,
Bir yzy üzül­mez göç­dür, ýa­ran­lar.
Ölüm­siz öý, ol ja­wy­dan on­da­dyr,
San­syz eş­ret, hüý­ri-gul­man on­da­dyr,
Her gün el­li müň ýyl za­man on­da­dyr,
Bu dün­ýä tym­sa­ly düýş­dür ýa­ran­lar.
Kast eder sen, ga­pyl, ki­miň­dir bu jan,
Ogul-gyz diýp, san­syz ga­zan­dyň us­ýan,
Ze­kat­syz ýyg­na­nyň bo­lar möý, iç­ýän,
Iman­syz haý­ra­tyň hiç­dir ýa­ran­lar.
Aşy­ky, sen müň ýyl ga­myn eder­diň,
Bäş gün­lük dün­ýä­dir gel­diň, ne gör­düň?
Ha­lal-ha­ram diý­män, ýel­diň-ýü­wür­diň,
Ni­çik akyl, ni­çik iş­dir, ýa­ran­lar!
Ben­dä­niň
Gü­nä et­mek agyr ge­ler­miş dag­dan,
Bol­sa baş­dan za­ty ary ben­dä­niň.
Keýp eder gü­nä­ni ýo­kum­ly ýag­dan,
Bol­sa ow­wal zan­dy eg­ri ben­dä­niň.
Ogul-gyz diýp, terk eder­ler per­ma­ny,
Ha­lal-ha­ram ýyg­dyň ýe­lip ja­ha­ny,
Taň­la bo­lar ahy­ret­niň duş­ma­ny,
Me­det­kär­dir taň­la haý­ry ben­dä­niň.
Gab­ry­na sal­maz­lar dün­ýä ma­lyn­dan,
Ha­bar al­maz ga­lan­la­ry ha­lyn­dan,
Baý­la­ryň ne peý­da tir­me şa­lyn­dan,
Gab­ra gir­se deň­dir ba­ry ben­dä­niň.
Sa­nal­gy de­min­den ga­pyl, bi­per­waý,
Bäş gün­lük ömr üçin bol­sam di­ýer baý,
Terk eder Hak em­rin, eý­le­mez ber­jaý,
Mun­da mal­dyr in­ti­za­ry ben­dä­niň.
Bir gün nog­san gö­rer dün­ýä su­dun­dan,
Wehm eý­le­mez ahy­re­tiň odun­dan,
Nebs yzyn­da çy­kar ölüm ýa­dyn­dan,
Eda bol­maz der­de­se­ri ben­dä­niň.
Öl­me­jek­mi? Ýüz urar sen her işe,
Ten top­ra­ga dö­ner, her ni­çe ýa­şa,
Jan çy­kan­soň meň­zär my­sa­ly düý­şe,
Sü­ren ýa­şy, gö­ren öm­ri ben­dä­niň.
Mag­şar dü­şer Aşy­ky­nyň ýa­dy­na,
Ejiz ten tap et­mez öt­gür odu­na,
Ýe­tiş­me­se müş­gil bo­lar da­dy­na,
Şe­pa­gat­çy py­gam­be­ri ben­dä­niň.
Ja­ny ýok
Aşyk Oraz ha­bar ber­gil:
Ol ne ölen­dir, ja­ny ýok?
Her lah­za­da, ler­za­na­da,
Se­da çe­ker, zy­ba­ny ýok.
Et­ra­pyn­da bol­maz ne­mi,
Aşyk­dyr gör­seň her ki­mi,
Özi gy­zyl, gök­dür de­mi,
Den­da­ny bar, da­ha­ny ýok.
Je­se­di bar, ýok­dur gö­zi,
Owa­zy bar, ýok­dur sö­zi,
Hö­rek tap­sa, öl­mez özi,
Peý­ma­na­sy do­la­ny ýok.
Ol ne gü­man­dyr, ol ne ras?
Bil­seň ol ne mäh­ri­ban dos?
Gö­ren ony eder hö­wes,
Ahy­ryn­da pa­ýa­ny ýok.
Ne ka­pas­da bar ni­çe guş?
Hay­sy bag­ly, haý­sy­sy boş?
Haý­sy çyk­sa, haý­sy bi­huş?
Bel­li uçar za­ma­ny ýok.
Ol ne gi­der, ol ne gel­se?
Ol ne az­dyr, ol ne bol­sa?
Ol ne bi­rew­den ýy­kyl­sa,
Bol­maz aňy, gü­ma­ny ýok.
Ol ne hy­ýa­ly­ňa daş­dyr?
Gö­ýä ýa­nyň­da ýol­daş­dyr?
Ol ne py­ra­gy-ser­hoş­dyr?
Gel­se, nur­bat-ama­ny ýok.
Ol ne dört ýüz kyrk dört tu­rar,
On­da üç ýüz alt­myş erer,
Ýüz seg­se­ni ler­zan urar,
Ýüz seg­se­niň ler­za­ny ýok.
Tym­sal­dyr di­li­me ge­len,
Pähm eý­le­ýir ak­ly bo­lan,
Ne ga­ra­ly, ak­ly ýy­lan,
Gör­seň, oýan-bu­ýa­ny ýok.
Aşy­ky diýr, ol ne hiç­dir?
Hä­zir gör­se­ňiz bir guş­dur,
Kas­tyn­da ge­zen ne guş­dur?
Ni­çe der­diň der­ma­ny ýok.
Tir­da­ny kyrk
Ýa mu­gal­lym, gu­şy tog­san,
Onuň (bil­gin) tir­da­ny kyrk.
Ol ne­dir, eşi­dip Gur­han,
Aş­dy ne guş, da­ha­ny kyrk?
Ol ne­dir, kyrk şa­ma­ry bar?
El­li al­ty­dan şä­he­ri bar?
Onuň müň bir ma­de­ri bar,
Ýe­ne ru­hy-ro­wa­ny kyrk.
Ne guş­dur, uçar pyn­ha­ny?
Hiç ýer­de tut­maz bi­na­ny?
Müň-de kyrk ýe­di me­ka­ny,
Ol ne kim, mer­di­wa­ny kyrk?
Ol ne der­ýa­dyr keç akar?
Ol ne üýn­dür, ar­şa çy­kar?
Ne hamr­dyr, ot­suz ýa­kar?
Ne mur­da gab­rys­ta­ny kyrk?
Ne haý­sy bäş inip gel­di?
Haý­sy zat­dyr zin­de bol­dy?
Bä­şi­si hem­ga­nat bol­dy,
Gör, diý, haý­sy weý­ra­ny kyrk?
Ne sa­raý ga­na­ty üç­dür?
Sü­tü­ni es­na alt­myş­dyr,
Ýüz-de alt­myş iki guş­dur,
Ol­dur du­ran şe­ba­ny kyrk.
Ne çe ne ti­şi, ne mert­dir,
Be­ril­me­gen ni­çe dert­dir,
Her ki­me be­ril­gen dört­dür,
Her haý­sy­nyň per­ma­ny kyrk.
Aşy­ky, söz bir, ma­ny en­çe,
Diý­sem, eda bol­maz şun­ça,
Ta­pa bil­mez gen­de nim­çe,
Me­ger bol­sa peş sa­ny kyrk.
Bi­ze mun­dan ha­bar ber
Da­nyş bol­saň, dos­ty-duş­ma­nyň haý­sy?
Us­sat bol­saň, bi­ze mun­dan ha­bar ber,
0Bu ne gu­şuň ni­çe me­ka­ny haý­sy?
Us­sat bol­saň, bi­ze mun­dan ha­bar ber.
Ne­dir nu­ry-has­rat min­nan şe­je­ri?
Ol Beý­til-Mag­mu­ryň ni­çe­dir de­ri?
Pä­him kyl, ne­den­dir ba­by, mün­be­ri?
Ow­wal-ahyr me­ka­nyn­dan ha­bar ber.
Ni­çe ýüz ýyl­lyk­dyr, ol Su­ryň kad­dy,
Ini ne çen­li­dir, çent bö­lek ady,
Her bö­lek­de goý­dy ne haý­sy za­dy?
Ada­ma ady bir, san­dan ha­bar ber.
Ol ne dört, bi­ler­miň haý­sy bi­na­da,
Iki­den çöp­len­se uş­bu ýu­wa­da,
Ýe­di zat­dyr, peý­da bo­lar zy­ýa­da,
Her haý­sy­nyň be­ýa­nyn­dan ha­bar ber.
Ne beý­til-sa­raý­dyr, üç­dür ha­na­sy,
Ne­den sü­tü­ni bar, ne­dir se­na­sy?
Päh­miň bol­sa, alt­myş dört­dir bi­na­sy,
Bir üç­den, bir dört­den, on­dan ha­bar ber.
Aşy­ky diýr, kö­ňül möwç urar, sy­nar,
Ol ne kim­se, ne gün azap­dan dy­nar?
Ol ne on­dur, ne gün as­man­dan iner?
Kim ölüp, kim ga­lan jan­dan ha­bar ber.
Aryp bol­saň ha­bar ber
Ne öý, ýe­di işik­li jöw­her se­za­sy?
Aryp bol­saň, bi­ze mun­dan ha­bar ber.
Pähm eý­le, ni­çe­dir her der ara­sy?
Aryp bol­saň bi­ze mun­dan ha­bar ber.
Bi­ler­miň ne se­mek, ne seň­den da­şy?
Ne gud­rat až­dar­ha, ni­çe müň ba­şy?
Ni­çe müň da­ha­ny, ni­çe müň di­şi?
Aryp bol­saň bi­ze mun­dan ha­bar ber.
Anyň her di­şi­niň ni­çe bo­ýy bar?
Is­mi ne­dir, nir­de gud­rat öýi bar?
Nä­çe müň ro­ýy bar, nä­çe pa­ýy bar?
Aryp bol­saň bi­ze mun­dan ha­bar ber.
Beý­til-mag­mur bi­na bol­dy bu hyş­da,
Çek­di­ler as­ma­na ni­çe pe­riş­de,
Ne pes­te­le gi­rer har­seň be­hiş­de,
Aryp bol­saň, bi­ze mun­dan ha­bar ber.
Nuh kiş­di­si ni­çe ha­na atyl­myş?
Ne tag­ta ýü­zün­de ne hat bi­til­miş?
Ni­çe ga­ta, ni­çe ha­na ça­tyl­myş?
Aryp bol­saň bi­ze mun­dan ha­bar ber.
Aşy­ky diýr, yk­ra­ry­na ge­len­dir,
Ol Be­ni­jan haý­sy gün­de ölen­dir?
Pähm et­me­seň da­nyş­ly­gyň ýa­lan­dyr
Aryp bol­saň bi­ze mun­dan ha­bar ber.
Gud­rat iş­den ha­bar ber
Aryp sen, ref­gy ýyl bi­ti­len ha­ty­na  ,
Pähm eý­le­ýip, gud­rat iş­den ha­bar ber.
 Bitilen hatyna – bu ýerde ýazylan hat manysynda gelýär.
Zul­mat iç­re ýa­tan iki dür­dä­ne,
Dört aýak­ly, dört he­beş­den ha­bar ber.
Keşt eden ne dem­dir älem-ja­ha­ny,
Ha­ba­ryn ber, ol ne pa­ny­dan ma­ny?
Ol ne ja­nyň je­se­di us­tu­ha­ny,
Peý­da bol­dy ni­çe ülş­den, ha­bar ber.
Bir guş bar­dyr, ol ne dör­düň için­de,
Üç alt­myş dört ýüz-de kyr­ky da­şyn­da,
Ol saý­ýat äňe­dip ge­zer ga­şyn­da,
Ýet­miş müň paý, dört ýüz baş­dan ha­bar ber.
Dört ýüz kyrk dört köl­dür, ne bah­ra iner?
Dö­ker göz­den eb­rin dört göz­li en­wer.
Ýüz el­li bir­den soň kyrk bä­şi dö­ner,
Öl­se zin­de bo­lan läş­den ha­bar ber.
Al­ty aý­da do­lan haý­sy öwüş­den,
Ol ne gaf­lat, ol ne hes­ret­li düýş­den?
Mak­sa­dy­myz ýe­di, ar­zuw­myz heş­den,
My­da­ma ýaz bol­maz gyş­dan ha­bar ber.
In­der­di gud­rat­dan Taň­ry bir gu­şy,
Sy­pa­ty ni­çik­si, pa­ýa­sy, ba­şy?
Her haý­sy­nyň ni­çe in­de­ren da­şy?
Gud­rat bi­le inen guş­dan ha­bar ber  .
 Bu ýerde, Gurhany-Kerimde getirilýän garlawaç şekilli „Taýran ebäbil“ atlan­
dyrylýan guşlar göz öňünde tutulyp, ol guşlar iki aýagyna we çüňküne bir, jemi
 daş alyp, Mekgäni haraplamaga gelen Hebeş serkerdesi Ebrehäniň goşunynyň
üstüne daş oklaýarlar.
Ol ne­dir, ala­jy bol­maz, mel­he­mi?
Ol nä­me­dir, on­dan eder­ler weh­mi?
Hä­zir ha­bar be­rip, aý­lan­dyr päh­mi,
Aşy­ky diýr, ýa­kyn-daş­dan ha­bar ber.
Mun­dan ha­bar ber
Ol ary­py-so­py kim bo­lup ge­çen?
Us­sat bol­saň, bi­ze mun­dan ha­bar ber.
Kim neý­na­tys-se­ma şe­ra­byn içen?
Us­sat bol­saň, bi­ze mun­dan ha­bar ber.
Gör­mü­şem bir ajap, gud­rat şä­he­ri,
Müň üç ýüz-de on dört da­şy, di­wa­ry,
Ol Mü­sü­riň alt­myş do­kuz­dyr ba­ry,
Us­sat bol­saň, bi­ze mun­dan ha­bar ber.
Ni­çe­si ler­zan­dyr, ni­çe bi­ma­ry?
Se­kiz ýüz-de kyrk­dyr pas­ly-ba­ha­ry?
Do­kuz ýüz-de kyrk­myş gy­şyň ba­ha­ry?
Us­sat bol­saň, bi­ze mun­dan ha­bar ber.
Şäh­re eba kyl­dy ni­çe na­ma­ny,
Ni­çe­si jan­ly­dyr, ni­çe bi­ja­ny,
Ni­çe we­zir, ol ne haý­sy­dyr ha­ny,
Us­sat bol­saň, bi­ze mun­dan ha­bar ber.
Ni­çe­si aza­da, ni­çe­si og­ry,
Ni­çe­si eg­ri­dir, ni­çe­si dog­ry,
Ni­çe­si güň erer, ni­çe­si sag­ry,
Us­sat bol­saň, bi­ze mun­dan ha­bar ber.
Ne ataş, ben­dä­ni sa­la­syl et­miş?
Ja­nyn­da ba­ry­nyň es­ba­by ýet­miş,
Ne mah­lu­gy ýel­den, ot­dan ýa­rat­myş?
Us­sat bol­saň, bi­ze mun­dan ha­bar ber.
Aşy­ky, mes­ta­na gaý­na­dy, daş­dy,
Dört ýüz-de kyrk dör­düň da­ha­nyn aç­dy,
Üç ýüz- de alt­my­şyň zy­ba­nyn saç­dy,
Us­sat bol­saň, bi­ze mun­dan ha­bar ber.
Ha­bar ber – beý­le­dir 
– Eý Aşy­ky sen­den ha­bar ala­ýyn,
Us­sat bol­saň bi­ze mun­dan ha­bar ber.
Pähm eý­le­seň, se­ni us­sat bi­le­ýin,
Aryp bol­saň bi­ze mun­dan ha­bar ber.
– Bir şä­her bar oňa kim­se­ler ba­kar,
Ni­çe der­we­ze­si, ni­çe suw akar,
Ne söz bir­le gi­rer, ne bir­le çy­kar,
Us­sat bol­saň bi­ze mun­dan ha­bar ber.
– Na­maz bir şä­her­dir, mö­min­ler ba­kar,
Iki der­we­ze­si, on­ki suw akar,
Tah­ry­ma­dan gi­rer, sa­lam­dan çy­kar,
Bi­zi us­sat bil­seň ha­bar beý­le­dir.
– Ol şä­he­riň bil­seň ni­çe­dir şa­sy,
Ni­çe we­zi­ri bar, ni­çe­si asy,
Ni­çe­si a:my­dyr, ni­çe­si ha­sy,
Us­sat bol­saň bi­ze mun­dan ha­bar ber.
 Goşgy doly däl
– Na­maz on­ki parz­dyr, otuz­dyr şa­sy,
Iki we­zi­ri bar, bä­şi­si asy,
On ýe­di­si a:mdyr, onu­sy ha­sy,
Bi­zi us­sat bil­seň ha­bar beý­le­dir.
– Ni­çe ymam bar­dyr, ni­çe kyb­la bar,
Asyl za­dy nä­den, bir-bir kyl yz­har,
Bil­seň ol ne kim­se bo­lan­dyr du­çar,
Us­sat bol­saň bi­ze mun­dan ha­bar ber.
– Bir – bäş ymam bar­dyr, bir – bäş kyb­la bar,
Üçi daş, iki­si nur­dan­dyr yz­har,
Hak Özi Re­su­la eý­le­di du­çar,
Bi­zi us­sat bil­seň ha­bar beý­le­dir.
– Ol ne dür­dür, ýet­miş al­ty­dyr sa­ny,
Okyr­dyň dört ýüz-de on üç­dür ma­ny,
Ol ne hö­küm ag­za­sy ýok, bar ja­ny,
Us­sat bol­saň bi­ze mun­dan ha­bar ber.
Haý­sy­dyr?
Ar­pa, bug­daý için­de şem­gi-su­zan haý­sy­dyr?
Gark eder bir gi­re­ni, kiş­di, um­man haý­sy­dyr?
Sa­hy­by bir, lab­ry bäş, dör­di ýel­ken haý­sy­dyr?
Al­ty ýüz on se­kiz on­da göw­he­ri-kän haý­sy­dyr?
Hä­zir on­da bi­me­kan ol na­zy­ry-jan haý­sy­dyr?
Ne şä­her, bäş der­we­ze­si, ýe­di ru­zy-pen­ji­ri?
Ha­ny bir, şer­ti iki, leş­ge­ri on dört gan­ba­ry,
Ýe­di saz, ýet­miş-de per­de, se­di-hef­tat hü­jü­ri,
Bu şä­her­de ni­çe bent­dir, üç ýüz alt­myş zyn­jy­ry,
Ba­gy ýe­di ýüz-de seg­sen, bil­bil ef­gan haý­sy­dyr?
Söz­le­gen­de sem ne­dir, söz diý­me­seň eý­lär se­da?
Ga­ty-ga­ty dil­le­ner, ne­dir ol jan, ol ne ge­da?
Ol ne dost, gaç­saň ko­war, dur­saň ga­çar sen­den jy­da?
Ol ne dost tut­duk­ça duş­man, sen has hem tut­saň pi­da?
Azap­ly gün­de ýa­kyn, gam­ly ze­mis­tan haý­sy­dyr?
Şek­li ýok, owa­zy bar, ol ne ga­ny-söw­da­gä­ri,
Gen­ji ýe­di, lag­ly on­ki, al­ty­dyr dür-göw­he­ri,
Sa­hyp ol­maz mun­la­ry, bäş dür­ni al­maý il­ge­ri,
Bu gan­ly kas­tyn­da bar­dyr, ýüz­de tog­san leş­ge­ri,
Uş­bu gen­ji ha­na üç, ýo­wuk­çy ter­san haý­sy­dyr?
Aşy­ky diýr, da­gy üç müň, ýe­di ben­der­gä­si bar,
Ýet­miş müň paý­tag­ty bar­dyr, baş­da dört ýüz şa­sy bar,
Se­kiz ar­zuw, iki ar­man, ýe­di až­dar­ha­sy bar,
How­py se­kiz, iki men­zil, ba­ra­bar deý ra­sy bar,
Syr­ry-pyn­han, daş-ýa­kyn, han­jar­ly bi­run haý­sy­dyr?
Go­şar adam­zat
Ga­pyl­lyk­da ge­çer bi­hu­da öm­ri,
Şeý­tan bi­len ba­şyn go­şar adam­zat.
Ýag­şy-ýa­man, bar­ça şa­lar-ge­da­lar,
Ge­len ar­man bi­len ge­çer adam­zat.
Ömr öte­nin bil­mez, ga­pyl­dyr ben­de,
Sen bi­ha­bar, de­miň sa­nal­gy gün­de,
Ömür bir de­pe­dir dün­ýä ýü­zün­de,
Gün-gün­den aşa­ga süý­şer adam­zat.
Öl­me­jek sen bo­ýun goý­ma­ýyn em­re,
Bir sa­gat döw­ran­dyr bäş gün­lük öm­re,
Jan çy­kar, ten gi­rer ga­raň­ky gö­re,
Ga­ra ýer bar­ça­ny gu­çar adam­zat.
Ys­ra­pyl su­ru­na sa­lar­lar ja­ny,
Ga­raň­ky gör bo­lar te­niň me­ka­ny,
Kök­le­dip geý­dir­ler üç ga­bat do­ny,
Kad­dy­ňa my­na­syp bi­çer adam­zat.
„Bi­rim on bol­sa“ diýp, tut­duň pä­li­ňi,
Ogul-gy­zyň sor­maz öl­seň, ha­ly­ňy,
Paý­la­şar­lar, ta­laň urup ma­ly­ňy,
Azap iç­re ýer­siz bi­şer adam­zat.
Öleň­den soň dün­ýä meň­zär düý­şü­ňe,
El-aýa­gyň gü­wä ky­lan işi­ňe,
Gün bir naý­za bo­ýy ge­ler ba­şy­ňa,
Müş­gil iş­ler ba­şa dü­şer adam­zat.
Aşy­ky, sen dog­duň, bir gün ba­tar sen,
Ölüm ýa­dyň­da ýok, ga­pyl ýa­tar sen,
Ha­ýyr-şer so­ra­lar taň­la, ne­ter sen,
Wehm et­me­diň, kyl­dy­gyň şer, adam­zat.
Adam­zat
Baý-u ga­ryp, şa-ge­da ölen­den soň deň bo­lar,
Aý­ry­lyp mal-mül­küň­den, ger öler sen adam­zat.
Ýer diýp ba­san ga­da­myň bir gün bo­lar gab­rys­tan,
Ol gün gar­daş-do­gan­dan aý­ry­lar sen adam­zat.
Je­pa­sy­ny çe­ker sen her­ne ky­lan ag­ma­lyň,
Ýe­lip-ýor­tup her ýa­na, öl­mez­lik ham-hy­ýa­lyň,
Paý­la­şar­lar öleň­soň ha­lal-ha­ram ýyg­na­nyň,
Bi­hu­da azap iç­re sen ga­lar sen adam­zat.
Aja­la çä­re bol­maz, gel­di ölüm Luk­ma­na,
Jel­lat ajal ýe­tiş­di Hak Re­sul deý ja­na­na,
Ha Mu­sa deý er­ka­na, ha Ýu­sup deý gör­ka­na,
Bir gün ölüm zäh­min­den sa­ra­lar sen adam­zat.
Ahyr ölüp bir da­ban gö­re gi­rer bu ba­şyň,
Ýa­lan­çy­da kem-kem­dir hez­lin gö­ren ýüz ýa­şyň,
Gö­rer göz, görk­li göw­räň, hem­ra bo­lan bu lä­şiň,
Ahyr top­rak-toz bi­le ga­ry­lar sen adam­zat.
Gö­ýä­ki düýş my­sa­ly bu pa­ny dün­ýä bi­ze,
Bir pul üçin aý­dy­şyp ýe­ti­şer sen her sö­ze,
Luk­man ki­min ha ýet­sin ýa­şyň dört müň dört ýü­ze,
Bir gün ge­len-gel­mä­niň bir bo­lar sen adam­zat.
Peý­da bol­maz bu ja­na, ogul-gyz­dan, gar­daş­dan,
Müň­ker-Ne­kir so­rar­lar „Men Reb­bük“ diýp bu läş­den,
Per­man bo­lar, bu lä­şe jan gi­rip gaý­ta baş­dan,
Ol ga­raň­ky ga­byr­da di­re­ler sen adam­zat.
Aşy­ky, sen dün­ýä­de, gel, bi­gam gez­me beý­le,
Otuz ýa­şa ýe­tiş­diň, ne gör­düň yzyň oý­la,
Taň­la so­wal-so­rag bar, ha­lyň se­niň wa­weý­la,
Er­te ýow­mul-je­za­da so­ra­lar sen adam­zat.
Unu­dar sen adam­zat
Bäş gün­lük ömr için­de müň gün­lük pikr eder sen,
Dol­sa peý­ma­na – ba­ryn unu­dar sen adam­zat.
Dün­ýä ýel­dir eg­len­mez, ga­pyl­lak­dan bil­mer sen,
Pi­şe sö­ýüp bir bä­şi unu­dar sen adam­zat.
Ýag­şy­lar­dan daş ga­lyp, za­lym­la­ra uýar sen,
So­gap üçin ra­hat bar, gü­nä üçin kö­ýer sen,
Öl­me­jek­dir hy­ýa­lyň, di­ri­lik­ni sö­ýer sen,
Şum aja­ly ýa­dyň­dan unu­dar sen adam­zat.
Ama­nat­dyr, my­da­ma goý­maz­lar ten­de ja­ny,
Ga­pyl bo­lup dün­ýä­ni, terk eý­le­me adam­zat.
Reh­miň gel­sin bu ja­na keýp eý­le­me gü­nä­ni,
Tow­puk bi­le to­ba­ny unu­dar sen adam­zat.
Ha­lal-ha­ram diý­mez sen yh­las edip us­ýa­na,
Ölen­den soň ökün­seň peý­da bol­maz puş­ma­na,
Dost tu­tar sen, uýar sen, ýa­lan­çy bi­pe­ýa­na,
Taň­la ýow­mul-je­za­ny unu­dar sen adam­zat.
Gy­bat eý­läp gö­tär sen bir gaý­ry­nyň gü­nä­sin,
Sa­tyn alyp gü­nä­ni terk eder sen adam­zat.
Köş­gi-eý­wan sa­lar sen, öl­mez­li­giň bi­na­syn –
Ahy­re­tiň sa­ra­ýyn unu­dar sen adam­zat.
Aşy­ky, Hak­dan öz­ge dost diý­me­gil her ýö­ni,
Taň­la alar ha­sap­lap goý­maz sen­de gi­rew­ni,
Mäh­ri­ban­lyk ky­lar sen, hoş gö­rü­şip bi­rew­ni,
Rehm et­gü­ji Rah­ma­ny unu­dar sen adam­zat.
Şer bi­lä­ni
Adam og­ly ýyg­na­jak sen da­wa-je­del, ber bi­lä­ni,
Ha­ýyr işe bar­maz go­luň, keýp eder sen şer bi­lä­ni.
00Ni­çe gez ahyr öler sen, Luk­man deý ömür bi­lä­ni,
Hy­ja­la­ta gal­ma taň­la, haý­ryň alyp ýör bi­lä­ni.
Ha­lal-ha­ram her­ne ýyg­nan, paý­la­şar­lar ha­ny­ma­nyň,
Sen eliň ýu­war çy­kar sen, on­da azap çe­ker ja­nyň,
Ogul-gyz diýp, ýe­lip-ýor­tup, terk eý­le­diň din-ima­nyň,
Öm­rüň öte­rin bil­me­diň ýüz müň der­de­ser bi­lä­ni.
Ow­sun urup, zäh­rin sa­çar, ze­kat­syz mal mar­dyr on­da,
Ha­ram, pa­syk, şer ge­ze­ne bar­ça ga­byr dar­dyr on­da,
Ga­pyl gez­me adam og­ly, müş­gil iş­ler bar­dyr on­da,
Haý­ra – ra­hat, gü­nä üçin köý­dü­rer­ler nar bi­lä­ni.
Bäş wag­ty­ňy terk eý­le­seň, Ha­kyň em­ri­ni tut­ma­ýyn,
Pit­re-ze­ka­tyň ber­me­seň em­ri-mag­ru­fa bit­me­ýin,
Nebs yzyn­da ga­pyl gez­seň, öl­seň to­ba ýat et­me­ýin,
Ima­ny­ňy ber­diň gö­ýä, söw­da­la­şyp zer bi­lä­ni.
Pa­ny dün­ýä bi­we­pa­dyr, bir gün go­ýar za­ra se­ni,
Dost bi­ler sen bir gün çeý­näp, go­şar hä­ki­sa­ra se­ni,
Hy­raç edip ha­ny­man­dan atar bir ke­na­ra se­ni,
Ýel­diň her ýan ýe­di baş­ly bir adam­hor ner bi­lä­ni.
Her ne ag­ma­lyň çe­ker sen, ha­bar al­maz­lar ha­lyň­dan,
Ge­zen öm­rüň düýş my­sa­ly, dün­ýä çy­kar hy­ýa­lyň­dan,
Ne­sip et­se adam og­ly hem­me ga­za­nan ma­lyň­dan,
Ýa­ka-ýeň­siz biz ge­ýi­nip, ýer bo­lar sen gör bi­lä­ni.
Ajal elin ýa­kaň­da gör, ba­şyň­da dün­ýä gaý­gy-gam,
Sa­nal­gy­dyr, eda bo­lar her gün­de on iki müň dem,
Her­ne ryz­kyň, sü­ren öm­rüň, öl­çeg­li­dir ga­pyl adam,
Aşy­ky diýr, dol­sa bir gün, bol­duň ýeg­san ýer bi­lä­ni.
0Ýa­kar gi­der
Ne­si­ha­tym: daş ga­ça­wer, dos­tu­na kast eden „mert­den”,
Ýag­şy­lyk, ab­raý is­te­me, ýa­man – ot­dur, ýa­kar gi­der.
Tä ölin­çä hem­ra bo­lup, jan ber, ýag­şy­dan aý­ryl­ma,
Iki dün­ýä­de ýag­şy­nyň şe­ra­pa­ty ýo­kar gi­der.
Bir ýa­man söz­den bo­zu­lar ger iki dos­tuň ara­sy,
Ýa­man – dos­tuň duş­man eder, gy­lyk­dyr dost­luk öre­si,
Tyg ýa­ra­sy bi­ter ahyr, bit­mez dil sa­lan ýa­ra­sy,
Bir ýa­man sö­züň han­ja­ry bo­gun-bo­gun sö­ker gi­der.
Ha­sap­ly rys­ka­lyň do­lar, ol sa­nag­ly de­miň eda,
Baý­lar ma­lyn­dan aý­ry­lar, ol şa­lar tag­tyn­dan jy­da,
Ölen­den soň bar­ça deň­dir, baý-u ga­ryp, şah-u ge­da,
Gab­ra sal­maz­lar pu­lun­dan, ýy­gan ma­lyn dö­ker gi­der.
Ha­lal-ha­ram dan­da­ma­dyň, her ne gö­rün­se gö­zü­ňe,
Ta­laň urup paý­la­şar­lar, ha­lal­dyr ogul-gy­zy­ňa,
He­ma­ýat bol­maz hiç kim­den, yn­sa­byň gel­sin özü­ňe,
Bi­hu­da ga­lar sen gör­de, jan aza­byn çe­ker gi­der.
Eziz ten ga­ry­lyp gu­ma, ga­ra top­rak do­lar gö­ze,
Bir öter­men ýo­lag­çy­myz, eý ga­ra ýer, öw­me, bi­ze,
Bir gün üs­tüň­den ge­çer­miz, lä­şi­miz ber­gi­dir si­ze,
Ke­se­rip ma­ly-wa­tan­dan, elin ýu­wup çy­kar gi­der.
Aşy­ky diýr, dos­ta-ýa­ra ölen gü­nüň ýat bo­lar sen,
Öten­ler­den gör yb­ra­ty, sen hem gu­ma ga­ry­lar sen,
Ne gör­düň otuz ýa­şyň­da, eý bi­gam, pikr et, öler sen!
Bir gün je­set­den jan çy­kyp, tel­mu­ry­ban ba­kar gi­der.
0Me­ka­na gel­diň
Ge­lip ata sul­bun­dan, adam og­ly, adam­zat,
Ow­wal ene mäh­ri­ne, men­zil-me­ka­na gel­diň.
“Ma­za­ryn­dan goş – diý­di – bir muş­ty-hä­ki” Rah­man,
“Sak­la”diý­di, emr et­di, kyrk gün­de ga­na gel­diň.
Me­det ber­gin, ýe­tiş­gin, ýa ymam­lar – gü­zeş­te!
Pe­na­hyn­da sak­la­dy, per­wa et­di pe­riş­te,
Gan bo­lan­soň adam­zat kyrk gün­de dön­di göş­te,
Gud­rat bir­le kyrk gün­de su­rat-ny­şa­na gel­diň.
Üç ag­za­ny ýa­rat­dy bu ten­de Özi Su­han,
Gud­ra­tyn­dan ýa­rat­dy ol ki se­ri, dil-zy­ban,
Kyrk gün­den soň, ýa­ran­lar, ta­mam bol­dy us­tu­han,
Ýüz otuz tört gün­den soň di­ri­lip, ja­na gel­diň.
Bir pyn­han­da jan be­rip, mes­gen eý­läp ýa­tyr­dy,
Per­wa eý­läp da­şyň­da rys­ka­ly­ňy ýe­tir­di.
Do­kuz aý­da – iki ýüz ýet­miş gü­ni ötür­di,
Azm edip on­dan soň­ra pa­ny-ja­ha­na gel­diň.
Bir-ki ýaş­da ta­na­dyň ata bi­len enä­ni,
Dört ýa­şyň­da bil­me­diň ýag­şy bi­len ýa­ma­ny,
Al­ty-ýe­di ýa­şyň­da okyp aýat-Gur­ha­ny,
Se­kiz bi­len do­kuz­da go­şu­lyp, sa­na gel­diň.
On­ki ýa­şa ba­raň­da, göz aý­la­dyň şaý­la­nyp,
On bäş­de gyz-ge­li­ne na­zar sal­dyň aý­la­nyp,
On se­kiz­de gyz guç­duň, ýaz­gy­dyň­dan öý­le­nip,
Ýi­git­lik bir mes­sa­na, joş­gun­ly kä­ne gel­diň.
0Güýç-ke­ma­la ýe­tiş­diň, bar­dyň ýig­ri­mi sa­la,
Ýig­rim üç bir ser­mest­lik, ýüz küý ge­ler hy­ýa­la,
Ýig­rim bäş­de ýe­tiş­diň joş­gun­ly daş­gyn si­le,
Be­dew mü­nüp, seg­re­dip, ra­hy-ro­wa­na gel­diň.
Otuz ýaş­da öwç edip, tit­re­der da­gy-da­şy,
Kyrk­da kä­se do­lu­şyp, jem­le­şer akyl-hu­şy,
El­li bi­le alt­myş­da ser­de agar­dy ri­şi,
Öten iş­ler geň bo­lup, in­di puş­ma­na gel­diň.
Ýet­miş ýa­şa ýe­ten­soň bi­ma­za­dyr şi­rin jan,
Bil bü­kü­lip seg­sen­de, sa­na ge­ler us­tu­han,
Göz çöň­ňe­lip tog­san­da, dar­ga­şar ak­ly ýeg­san,
Ejiz dü­şüp, adam­zat, sen bu nog­sa­na gel­diň.
Ýüz – bir pil­lä ýe­ten­soň, jem bo­lar kow­my-zür­ýat,
Na­çar­la­ryň saç ýa­ýyp, eder­ler da­dy-per­ýat,
Ahy­ryn­da bol­ja­gyň bu­dur se­niň, adam­zat!
Aşy­ky diýr, ga­raň­ky şol gab­rys­ta­na gel­diň.
Eý­le­diň 
Neý­le­miş­dim pe­lek sa­ňa mes­ge­nim zyn­dan eý­le­diň,
Mun­ça dert­ler ýa­zyp ma­ňa, gö­züm­ni gir­ýan eý­le­diň.
Her kim eger sor­sa se­ni, sen ýuw­dar sen ahyr ony,
Ys­ma­ýyl dek her gün me­ni ýüz kat­la gur­ban eý­le­diň.
Her kim sa­ňa kö­ňül bag­lar – gi­je-gün­diz, kö­ýüp ýyg­lar,
Bil­bil­li, bos­san­ly bag­lar sen ony ha­zan eý­le­diň.
 Goşgynyň soňy golýazmalarda gabat gelmedi.
0Ha­ny ol hez­re­ti Adam, ha­ny ol Ser­we­ri-Älem,
Re­sul­la­ra bo­lan ha­tam, sen ony pyn­han eý­le­diň.
Dil ra­my­ny gan ýyg­la­dyp, göz ýu­mup, dün­ýä­den ötüp,
Hiç öl­me­dim wag­tym ýe­tip, gö­züm­ni gir­ýan eý­le­diň.
Abat et­me­diň
Mun­da eý­läp köş­ki-eý­wan, ba­ky bin­ýat et­me­diň,
Ga­pyl ol­duň ahy­ret­niň mül­kün abat et­me­diň.
Bu so­wap­dan daş ga­çyp, us­ýa­na yh­las eý­le­ýip,
Ýa­zy­gy­ňy ýat edi­bän, da­dy-per­ýat et­me­diň.
Mal bi­len mag­rur bo­lup sen hem­ra olup haý­wan bi­le,
Bu ejiz-tap­syz te­ni dow­zah­dan azat et­me­diň.
Bu Sy­rat, so­rag-so­wal, dow­zah – aza­ben-nar bar,
Unu­dyp bu ahy­ret­ni tu­şe haý­rat et­me­diň.
Ýü­wü­rip-ýor­tup, sel­päp, ýa­lan­çy­lyk­da hars urup,
Aý­rar ma­ly-wa­tan­dan diýp, ölü­mi ýat et­me­diň.
Es-sa­hy lä ýed­hu­lun-nä­rel-ha­dy­sy ger gö­rüp,
Nan be­rip, haý­rat edip, gam­ly köň­li şat et­me­diň.
Aşy­ky diýr, ber­miş aý­şy, hüý­ri-gul­man jen­ne­ti,
Ma­ly-ja­nyň­ny Hu­da ýo­lun­da ber­bat et­me­diň.
Şon­da­dyr
Bäş gün keşt eý­le köň­lüm, az­my-seý­ran şon­da­dyr,
Din Ho­rez­mi – bar pa­zy­lat aý­şy-döw­ran şon­da­dyr.
0Hak Re­sul ag­la­da gör­di, din Ho­rez­mi nu­ru­ny,
Diý­di­ler: „Gup­ba­tyl-ys­lam – paz­ly-reý­han şon­da­dyr“.
Pa­ýyz bi­le gar­ky-nur, da­ýym sä­her bi­dar­lar,
Yl­my-hal, yl­my-le­dün, mür­şi­di per­ran şon­da­dyr.
Bi­no­wa­ga des­ti­gir jen­net­de seý­ran et­gü­ji,
Ol sa­hy-sa­hyp mü­rew­wet haý­ryl-yh­san şon­da­dyr.
Ak­ly da­nyş, pür hü­när, aza­da­ýy kä­sip­ler,
Dür­li reň ýüz müň ma­ta­lar nyr­hy ar­zan şon­da­dyr.
Şäh­rul-ag­zam, şi­şe güm­mez, zer wa­rak­ly jaý­lar,
Zer­ni­gär ag­la sa­raý – kas­ry-ze­ref­şan şon­da­dyr.
Aşy­ky, guw­was ile gir­seň ta­ry­kat bah­ry­na,
Mag­da­ny dür­li jö­wä­hir, göw­he­ri-kän şon­da­dyr.
Bil­me­dim
Wa da­ryg işim me­niň us­ýan eken­dir, bil­me­dim,
Kü­ýe sa­lan nebs ile şeý­tan eken­dir, bil­me­dim.
Nebs ile ga­pyl ge­zer­dim, pikr edip öl­mez­li­gi,
Bir sa­lym­syz dün­ýä bi­pe­ýan eken­dir, bil­me­dim.
Terk edip em­ri-Hu­da­ny mal-u zen, per­zent üçin,
Mal-u öw­lat taň­la bir duş­man eken­dir, bil­me­dim.
Aý­şy-eş­ret ar­zuw eý­läp bi­hu­da gez­dim sub­hy-şam,
Dün­ýä bir da­ryl-ka­pas weý­ran eken­dir, bil­me­dim.
0Şum­lu­gym­dan has Beý­tul­la  – kö­ňül­ler tap­dy yza,
Ben­de köň­li ha­na­ýy-Rah­man eken­dir, bil­me­dim.
Ýok ogul-gyz­dan he­ma­ýat gel­se şum jel­lat ajal,
Ýol­daş – iman, haýr ile yh­san eken­dir bil­me­dim.
Aşy­ky diýr, ha ga­ny bol, ha ge­da, ha pa­ty­şa,
Ahy­ry bu dün­ýä­niň ar­man eken­dir, bil­me­dim.
Ne bu gün­dür, ne sa­ba
Ýe­ti­şer hijr apa­tyn­dan, ne bu gün­dür, ne sa­ba,
Aý­ry­lar ten ra­ha­tyn­dan, ne bu gün­dür, ne sa­ba.
Ne akyl­dar bu ne eş­ret ni­ge hor­ram bo­la­myz,
Bi­le­miz jan çyk­sa ten­den, ne bu gün­dür, ne sa­ba.
Tiz ge­ler ty­gy-ka­za, gör ne be­la­dan ýa­sa­lan,
Katg eder ja­ny bu ten­den, ne bu gün­dür, ne sa­ba.
Ta­by­dyň taý­ýar eder­ler, aý­ra­lyk pik­riň bi­len,
Gol ýu­war ma­ly-wa­tan­dan, ne bu gün­dür, ne sa­ba.
Sen­se­net­li, sol­ta­nat­ly pa­ty­şa­lar aý­ry­lar,
Aý­şy-döw­ran, döw­le­tin­den, ne bu gün­dür, ne sa­ba.
Aşy­ky öt­gen imiş diýp, eşi­der dos­ty-ýar­lar,
Gör, ne dür­li kys­ma­tyn­dan, ne bu gün­dür, ne sa­ba.
 Has Beýtulla – Allanyň hakyky öýi. Bu ýerde Allanyň hakyky öýi diýlip,
adamyň köňli göz öňünde tutulýar.
0Yn­san ge­ler
Eý ýa­ran­lar ýyl­ba-ýyl­dan, pit­ne gör, çen­dan ge­ler,
Ma­la mag­rur-güm­ra, Hak­ny bil­me­gen yn­san ge­ler.
Yl­ma hor­mat eý­le­mez­ler, aly­ma hem yz­za­ty,
Sy­lag eý­läp äh­li-sa­za hüjm edip ýek­san ge­ler.
Bi­no­wa bir äh­li-Hak, gel­se ga­ryp, müň gam bi­len,
Äh­li-güm­rah aý­dy­şar­lar „Bir ge­da­ýy-nan ge­ler“
Paç alyp meş­gap­çy il­den, gel­se bir zulm et­gi­ji,
Öý­ni ara eý­läp öň­den, gö­ýä bir sol­tan ge­ler.
Soň­ra­dan taý­ýar eder nä­zi-nyg­ma­ty, şer­be­ti,
Diýr ezi­zi-er­jü­men­di, aga­ýy-myh­man ge­ler.
Gel­se bir alym eziz ýüz müň pa­zy­lat ylm ile,
Ger­çi aý­dar­lar „Mü­ri­di-has­sa­ýy-şeý­tan ge­ler“.
Aşy­ky-zer­gär şe­naht, gad­ry-göw­her – jöw­he­ri,
Ak­ma­ga gu­ry owaz, ak­la dür­ri-gal­tan ge­ler.
Yz­zat­dyr na­maz
Ha­ka gul, ym­mat bo­la­na zik­ri adat­dyr na­maz,
Dar ga­byr­da – eş­re­tiň, dün­ýä­de yz­zat­dyr na­maz.
„Ha­ly­san lil­lä“ di­ýip gir­seň, sa­la­ta sydk bi­len,
Dö­kü­ler jür­mi-gü­nä­hiň, der­ýa­ýy-reh­met­dir na­maz.
0Nebs ile şeý­ta­na uý­duň, keýp edi­bän şer­ni sen,
En­çe müň san­syz gü­nä­le­re kef­fa­rat­dyr na­maz.
Mes­ge­niň jen­net my­sa­ly hüý­ri-gul­man hem­de­miň,
Nu­ry-röw­şen dar ga­byr­da, aý­şy-ra­hat­dyr na­maz.
Gabr için­de diý­se­ler so­rag­çy­lar: „Men Reb­bi­küm“,
Des­ti­gir bol­gaý sa­ňa, on­da he­ma­ýat­dyr na­maz.
Mün­dü­rip bar­gaý Re­sul­ga her na­ma­zyň bir By­rak,
Ol Sy­rat­dan azm edip ge­çen­de ga­nat­dyr na­maz.
Aşy­ky diýr, penj wag­tyň, ýe­di dow­zah gul­pu­dyr,
Bir ha­dys­da gör­mü­şem mif­ta­hy-jen­net­dir na­maz.
Re­me­zan aý­la­ry
Mer­ha­ba, gel­di mü­bä­rek, bu re­me­zan aý­la­ry,
Bar­ça aý­lar seý­ýi­di­dir bu re­me­zan aý­la­ry.
Ow­wal ony  reh­met er­miş, or­ta ony mag­fy­ret,
Eý­le­ýir dow­zah­dan azat, bu re­me­zan aý­la­ry.
Hiç py­gam­ber ym­ma­ty­na ber­me­di bu ro­za­ny,
Rehm edip emr et­di bi­ze, bu re­me­zan aý­la­ry.
Leý­le­til-Ga­dyr­ny bu aý iç­re pyn­han eý­le­di,
In­di­rer Hak reh­me­ti­ni, bu re­me­zan aý­la­ry.
Taň­la mag­şar­da ho­wan­dar pul-Sy­rat­da des­ti­gir,
Hem ga­raň­ky gör­de gol­dar, bu re­me­zan aý­la­ry.
 Bu ýerde ilkinji on güni diýen manyda gelýär.
0Dow­zah ag­zy bent bo­lap, jen­net ga­py­sy açy­lar,
En­çe asy ýar­ly­ka­nar, bu re­me­zan aý­la­ry.
Dar ga­byr­nyň röw­şe­ni, di­niň-ima­nyň gol­da­wy,
Ahy­re­tiň ýol­da­şy­dyr, bu re­me­zan aý­la­ry.
Taň­la mag­şar sej­de eý­läp, arz eder Hak­dan di­läp,
Ýe­ti­rer mak­sat-my­ra­da, bu re­me­zan aý­la­ry.
Git­se gam­gyn, gel­se şat ol Aşy­ky yh­las ile,
Eý şü­kür gel­di mü­bä­rek, bu re­me­zan aý­la­ry.
Ne peý­da
Hak em­rin­de to­ba bi­len öl­me­seň,
Bi­to­ba­syz, Bi­ri­bar­dan, ne peý­da.
Neb­se uýup, gü­nä iş­den gal­ma­saň,
Sel­man ki­min bo­lan pir­den ne peý­da.
Peý­ma­naň do­lan­soň, wag­tyň ýe­ten­soň,
Ýap­ra­gyň dü­şen­soň, öm­rüň öten­soň,
Şum ajal tel­mi­rip, ýa­kaň tu­tan­soň,
Luk­man deý te­bi­bi-är­den ne peý­da.
Ha­lyň ejiz dü­şüp, sa­ral­sa ýü­züň,
Dil­le­riň ga­tyl­sa, bol­ma­sa sö­züň,
Jan ajy­gy gel­se, tel­mir­se gö­züň,
Gar­daş, do­gan, dos­ty-ýar­dan ne peý­da.
Ýe­lip, ýor­tup, öl­me­jek­dir bu ba­şyň,
Ha­lal-ha­ram ýy­gyp ga­zan­mak işiň,
0Azap çe­ker ja­nyň, ga­byr­da – lä­şiň,
Ogul-gyz­dan kä­ri­bar­dan ne peý­da.
Sur uru­lyp, ahyr­za­man gu­rul­sa,
Gün bir naý­za bo­ýy as­ma­na gel­se,
Mun­da bi­gam ge­zip, haý­rat­syz öl­se,
On­da ag­la­mak, ah-zar­dan ne peý­da.
Aşy­ky, bäş wag­ty ge­tir­gin ýa­da,
Taň­la mag­şar kim­se ýe­ter bu da­da,
Sün­ne­tin terk et­seň pa­ny dün­ýä­de,
Haý­rul-Be­şer – py­gam­ber­den ne peý­da.
Läş­den aý­ryl­sa
Eý ýa­ran­lar, dün­ýa gel­diň, gel­me­diň,
Bu şi­rin jan eziz läş­den aý­ryl­sa.
Ýa­lan­çy­da bäş gün gez­diň, gez­me­diň,
Wagt ýe­ti­şip, kä­se huş­dan aý­ryl­sa.
Gar­ry­lyk bir gyş­dyr, köň­lüň oýan­maz,
Ýü­rek gaý­nap, yş­kyň ata­şy ýan­maz,
Bil bü­kü­ler, iki dy­zyň da­ýan­maz,
Kuw­wat­dan, my­dar­dan, güýç­den aý­ryl­sa.
Ýer-as­man dek par­hy adam-adam­dan,
Ki­miň sö­zi zä­her, bal da­mar kim­den,
Ýüz müň el­wan, dür­li her bir ta­gam­dan,
Lez­zet gi­der, da­han-diş­den aý­ryl­sa.
Her ne ha­ja­ty­ňy di­le­gin Hak­dan,
Gud­ra­ty güýç­lü­dir, bar et­di ýok­dan,
Goç ýi­git kem gör­ner gul­dan-gyr­nak­dan,
Gal­laç bo­lup, mal­dan, baş­dan aý­ryl­sa.
Pi­kir eý­le ow­wa­lyn, so­ňun her işiň,
Ýog­sa git­mez baş­dan ga­myň, teş­wü­şiň,
Kä­se do­lar, ak­lyň, jem­le­şer hu­şuň,
Kyr­ka ýe­tip, otuz ýaş­dan aý­ryl­sa.
Ga­lyn­ça bir mer­diň na­şy zür­ýa­dy,
Il için­de gal­sa ýeg­dir hup ady,
Ýa­şa­dyk­ça gi­der ga­dyr-gym­ma­ty,
He­ser­deş­den, deň­den-duş­dan aý­ryl­sa.
Bi­we­pa­ga uý­ma, kö­ňül üze­wer,
Ha­ýyr ga­zan, gü­nä iş­den ýa­za­wer,
Aşy­ky, bir pa­syl mes­san ge­ze­wer,
Joş­gun ge­çer, ýig­rim bäş­den aý­ryl­sa.
Myh­man­dyr
Pe­le­giň ger­di­şi, dün­ýä no­ba­ty,
Ýag­şy-ýa­man bar­ça, ba­ra myh­man­dyr.
Gö­züň han­jar­ly­gy, göw­re kuw­wa­ty,
Be­ge, ha­na, äre, pi­re myh­man­dyr.
On bäş, on al­ty­da yş­ga dü­şer sen,
Ýig­rim bäş­de mes­san gaý­nap da­şar sen,
Bir gün dog­duň, Gün deý bir gün ýa­şar sen,
Ýa­lan dün­ýä – bi­ka­ra­ra myh­man­dyr.
Ýa­ky­nyň – daş, kyrk­dan el­lä atan soň,
Go­ja­lar kuw­wa­tyň, alt­myş öten­soň,
Ga­dyr-gym­mat gi­der, ýet­miş ýe­ten­soň,
Hor­ma­tyň he­ser­deş, äre myh­man­dyr.
Seg­sen­de ag­ra­lar göw­re ga­lyn­maz,
Söz ge­liş­mez, ge­ňeş-sa­la sa­lyn­maz,
Wagt ýa­kyn­dyr, uzak me­kan bo­lun­maz,
Ge­len ge­çer, ga­ra ýe­re myh­man­dyr.
Ne abat sa­raý­lar, ýüz müň hü­när­ler,
Ne azym şä­her­ler, sa­pa­ly ýer­ler,
Öt­di ne za­ty-päk Rüs­tem deý är­ler,
Bil­bil – gü­le, gül­ler ha­ra myh­man­dyr.
Pikr et mun­da, ni­çik hor­ram gül­me­si,
Jan bi­te­niň bir gün bar­dyr öl­me­si,
Dos­tuň-ýa­ryň kö­pel­me­si, gel­me­si,
El­de har­ja, gol­da ba­ra myh­man­dyr.
Aşy­ky diýr, bar­ça ga­ry­lar gu­ma,
Ga­ny­mat bil, şü­kür ky­lyň bu de­me,
Ne­si­ha­tyň ýok­maz ak­mak ada­ma,
Sö­züň akyl dos­ta-ýa­ra myh­man­dyr.
Bü­küp ba­ra­dyr
Çoh kim­se­ler pa­ny dün­ýä­den ge­çip,
Elip deý ka­ma­tyn bü­küp ba­ra­dyr.
Kim­se da­wa ýa­sap, nä­hak ant içip,
Ahyr­ýet öýü­ni ýy­kyp ba­ra­dyr.
Doý­maz nä­çe ýyg­saň dün­ýä ýü­zü­ni,
Bir gy­sym gum dol­dyr adam gö­zü­ni,
Ga­ra ýer bir až­dar, açyp ag­zy­ny,
Ow­sun­lap, bar­ça­ny ça­kyp ba­ra­dyr.
Bu dün­ýä bäş gün­lük ýas­ha­na jaý­dyr,
Iki gü­ni şat­lyk, üç gü­ni waý­dyr,
Ge­le­ne dü­şel­ge ker­wen­sa­raý­dyr,
Ge­len ýük ýaz­dy­ryp, ge­çip ba­ra­dyr.
Ham hy­ýa­la git­me, aý­lan­dyr ak­ly,
Ömür bir da­ragt­dyr, ýe­ke pu­dak­ly,
Dün­ýä bir kör sy­çan ga­ra­ly, ak­ly,
Kö­kü­miz­den bir-bir gyr­kyp ba­ra­dyr.
Kim aý­şy terk eder ýat­maz uza­nyp,
Kim­se eş­ret sü­rer bi­gam be­ze­nip,
Ha­ram iýip, jür­mi-us­ýan ga­za­nyp,
Kim­se­ler ima­nyn ýa­kyp ba­ra­dyr.
Neb­siň bir me­ges­dir, mal bir asal­dyr,
Dün­ýä bir ga­raň­ky der­ýa my­sal­dyr,
Du­ran ýe­riň gir­dap, ömür bir sal­dyr,
En­çä­ni ag­da­ryp, akyp ba­ra­dyr.
Aşy­ky, to­ba kyl Ha­ka ug­ra­şyp,
Gel ne gör­düň otuz ýa­şa ula­şyp?
Oňal­ma­dy neb­siň bir mer­dan aşyp,
Keýp edip, us­ýa­na ba­kyp ba­ra­dyr.
Ýuw­dup du­rup­dyr
Eý ýa­ran­lar bi­nur­bat­syz ga­ra ýer,
Öz ba­la­syn özi ýuw­dup du­rup­dyr.
Dün­ýä iki işik­li bir ker­wan­sa­raý,
Kim­se ge­lip, kim­se gi­dip du­rup­dyr.
Ga­pyl bol­ma, bir gün dü­şer sen da­ma,
Ke­ra­man-kä­ti­bin elin­de ha­ma,
Her haý­sy bir sy­pat eý­le­ýip na­ma,
Ha­ýyr-şe­riň gar­şy bi­tip du­rup­dyr.
On­da azap bar­dyr jür­me, ha­ra­ma,
Ra­hat bar­dyr hyz­mat eden awa­ma,
Bir pe­riş­de rys­kyň öl­çäp my­da­ma,
Bi­ri de­miň ha­sap edip du­rup­dyr.
Öl­me­jek sen ga­pyl ge­zip ho­wa­ýy,
Ejap eý­le, hä­zir bil­gin Hu­da­ýy,
Bi­ha­bar­myz, ajal ge­zäp ok-ýa­ýy,
Ýaz­dyr­ma­ýyn ga­dap, itip du­rup­dyr.
Bir gü­ni wa­ta­nyň bo­lar gab­rys­tan,
Ga­ra gum­dan do­lar dür se­çen da­han,
Erir nä­zik te­niň, saý­ra­ýan zy­ban,
Toz edip özü­ne ga­typ du­rup­dyr.
Dün­ýä ge­len bo­lar ýer bi­len ýeg­san,
Ha­ny Ha­kyň dos­ty Re­sul deý ja­nan,
Aşy­ky diýr, ha­ny tog­san ýa­şa­gan,
Ga­pyl adam öm­rüň ötüp du­rup­dyr.
Ötüp du­rup­dyr
Dün­ýä bir dü­şel­ge ker­wen­sa­raý­dyr,
Ge­len ýük ýaz­dy­ryp, ötüp du­rup­dyr.
Kim­le­re toý, ki­me ýas­ha­na jaý­dyr,
Aşy­my­za awy ga­typ du­rup­dyr.
Ha­ny şa Sü­leý­man, as­man­dan uçan?
Ha­ny Ha­kyň dos­ty – din ýo­lun açan?
Üç ýüz alt­myş ak­ly-ga­ra­ly sy­çan,
Ömür kö­kün bir-bir ker­tip du­rup­dyr.
Geç­di ýüz ýig­ri­mi dört müň py­gam­ber,
Iýip-içip doý­maz-dol­maz ga­ra ýer,
Ýe­di baş­ly ow­sun­jy ýal­ma­wuz až­dar,
Ge­le­ni ýü­wü­rip ýuw­dup du­rup­dyr.
Ni­çe gün­lük öm­rüň rys­kal ta­ga­my,
Ezel­de öl­çeg­li, he­sip­li de­mi,
Ajal şi­ri ko­wup ga­pyl ada­my,
Gün­de on­ki müň ga­dam ädip du­rup­dyr.
Köň­lü­ňe dol­du­ryp gaf­la­tyň ha­byn,
Taň­la biýr sen ha­lal-ha­ram ha­sa­byn,
Ga­pyl adam gü­nä edip so­ga­byn,
Us­ýa­na ba­ra­bar sa­typ du­rup­dyr.
Taň­la tap eý­le­mez te­niň ataş­da,
Hak em­ri­ne gaý­rat eý­le dy­ryş­da,
Ke­ra­man-kä­ti­bin iki pe­riş­de,
Ha­ýyr-şe­riň gar­şy bi­tip du­rup­dyr.
Aşy­ky diýr, dün­ýä duý­dur­maz, ge­çer,
Ata-ogul, dost-ýar ara­syn açar,
Gör­ke­zip ma­ly-zer al­baý­lar, ga­çar,
Tut­dum-tut­dum bi­len gi­dip du­rup­dyr.
Ge­le baş­la­dy
Ahyr ala­ma­ty py­gam­ber sö­zi,
Za­hyr bo­lup, bir-bir ge­le baş­la­dy.
Re­sul or­nun­da­ky be­gi, ka­zy­sy,
Zu­lum et­gü­ji za­lym bo­la baş­la­dy.
Ula­ma hak sö­züň üs­tün ýa­par­lar,
Hökm eder­ler, mu­sul­ma­ny ça­par­lar,
So­pu­lar saý­la­maý, ha­ram ga­par­lar,
Din-ys­lam sus olup, ga­la baş­la­dy.
Baý­lar gö­zi ha­ram mal­dan dol­ma­dy,
Der­wüş­ler do­ga­sy ka­bul bol­ma­dy,
Gyz-ene­de mä­hir-şyf­kat gal­ma­dy,
Ogul ata­sy­na söý­lä baş­la­dy.
Do­gan-gar­daş sor­maz bir-bir­niň ha­lyn,
Pa­ky­ra şer ýa­nap, alar­lar ma­lyn,
Ejiz­den çy­ka:rlar za­lym ag­ma­lyn,
Ýa­lan­dan ýol ýa­sap, gow­ga baş­la­dy.
Za­lym­la­ryň işi ro­waç gün-gün­den,
Şer yz­la­ýyp, da­wa tu­tar ýa­lan­dan,
Bi­nur­bat­syz za­lym­la­ryň zul­mun­dan,
Mu­sul­man maz­lum­lar ýyg­la baş­la­dy.
Işi ro­waç bol­maz şer­gi tu­ta­nyň,
Yh­las bir­le Hak em­ri­ni bi­te­niň,
No­ba­ty ge­lip­dir güýç-güýç ýe­te­niň,
Zor eji­ziň ma­lyn ala baş­la­dy.
Aşy­ky diýr, şe­ri­gat­dan ga­çar­lar,
Bir şaý üçin, ýüz ha­tyr­dan ge­çer­ler,
Şert edi­şip, nä­hak ant­lar içer­ler,
Bir-bi­ri­ne ýa­lan da­wa baş­la­dy.
Za­man gal­ma­dy
Eý ýa­ran­lar, ge­len pa­ny dün­ýä­ýe,
Bir pa­syl eg­len­meý za­man gal­ma­dy.
Göz gö­ren deň-duş­lar, go­nan bu ja­ýa,
Ten top­ra­ga dön­di, ýeg­san gal­ma­dy.
Ha­ny Jem­şit, dün­ýä bö­len Pe­ri­dun?
Ha­ny Taň­ry men diýp, Şet­da­dy, Ha­mun?
Kas­dy­myz­da ge­zer çarh uryp ger­dun,
Ýag­şy gi­dip, öl­meý ýa­man gal­ma­dy.
Ha­ny Is­gen­der Kar­ne­ýin – ol şa­hy-ja­han?
Döw-pe­rä hökm eden Rüs­tem pä­li­wan?
Ýe­le, su­wa hök­mün sü­ren Sü­leý­man?
Der­de alaç eden Luk­man gal­ma­dy.
El­li müň ýyl do­lup, öt­di Be­ni­jan,
Sap-sap ge­lip geç­di, dol­ma­dy ja­han,
Çoh el­li müň ýyl geç­di, öw­rül­di za­man,
Dün­ýä dur­dy, ge­len bir jan gal­ma­dy.
Ha­ny Gow­syl-ag­zam  – Ha­kyň mag­su­gy,
Ol tap­dy ýat edip, ýaş­lyk­da Ha­ky,
Ha­ny mü­nüp mag­raç aşan By­ra­gy,
Ha­by­bul­la Fah­ry-Ja­han gal­ma­dy.
 Gowsyl-agzam – Abdylkadyr Gilanynyň lakamy.
Aşy­ky diýr, al­dap dä­ne dü­şe­diň,
Kim bi­len dost bo­lup, uzak ýa­şa­dyň,
Bir gü­ni tor çe­kip, da­şyn gu­şa­dyň,
Öt­di gan ýyg­la­ýyp, gü­len gal­ma­dy.
Ka­dyr Ogan
Gud­rat bi­le ezel­de tä ýa­ra­dyl­dy ru­hy-ro­wan,
„Eles­tü“ diýp, so­ra­dy biz­den „El-mi­sak­da“ Ka­dyr Ogan.
„Ka­lu be­la“ aý­dyp on­da ne­da kyl­dy bir ni­çe jan,
Ka­pyr, my­na­pyk, mu­sul­man şol za­man­da bol­dy aýan.
Mö­mi­nil-ag­la­ga Taň­ry hus­nu­ny kyl­dy jil­we­ger,
Gör­me­ýin Hak je­ma­lyn gal­dy pe­riş­de bi­ha­bar,
Gö­te­ril­di per­de-hy­jap, yn­san olan kyl­dy na­zar,
Ga­lan­dyr adam og­lu­na ýü­rek­de yşk on­da ny­şan.
Şa­hy-adyl, hök­mi-ka­zy, şer­gy-ada­lat eý­le­se,
Neb­si­ni nist edip so­py hu­zu­ry adat eý­le­se,
Baý­lar hü­şür-ze­kat be­rip, ha­ýyr-sa­ha­wat eý­le­se,
In­şa Al­la, ata ky­lar taň­la be­hiş­ti-ja­wy­dan.
Gy­bat olup dil­de sö­zi, kyl­sa ki men­lik özü­ne,
Nä­hak ki­şi ma­lyn alyp, zu­lum sa­lan il ýü­zü­ne,
Ba­ry­sy bi­to­ba ölüp, in­kär eden Hak sö­zü­ne,
Taň­la azap-uku­be­te, sa­lar­lar oda bi­gu­man.
Nä­çe gez­seň bir gün ölüp, yzy­ňy go­ýar sen wa­ýa,
Bir pa­syl­dyr, ar­man­ly­ja ge­len gi­der bu sa­ra­ýa,
Ge­lip ne gör­düň dün­ýä­de üç ýüz otuz al­ty aýa,
Aşy­ky diýr, pikr eý­le­sem dün­ýä gö­zü­me bi­pe­ýan.
Ýa Ke­rim
Bir „elip“ is­miň ulu­gy, gud­ra­tyň­dan, ýa Ke­rim,
„Bi“ bi­ler­miz bir­li­giň, wah­da­na­tyň­dan, ýa Ke­rim.
„Ti“ ta­nyr­myz bar kyl­gan sun­ga­tyň­dan, ýa Ke­rim,
„Si“ su­bu­ty uş­bu se­kiz sy­pa­tyň­dan, ýa Ke­rim.
„Jim“ jem ol­maz ak­ly­myz bu dün­ýä bir gam­ha­na­dyr,
„Hi“ hul­ku­ma gel­se jan, ar­man işiň puş­ma­na­dyr,
„Hy“ ha­rap abat imes ahyr so­ňy weý­ra­na­dyr,
„Dal“ daş kyl uş­bu şeý­tan lag­na­tyn­dan, ýa Ke­rim.
„Zal“ zer­re ýok amal men­de he­ma­ýat et­gü­ji,
„Ri“ Ra­hym bir ady­ňyz, mer­he­met-rehm et­gü­ji,
„Zi“ zar ýyg­lat­ma ben­däň, Gud­ra­tyn gör­set­gü­ji,
„Sin“ so­wa­lyň kyl­gyl asan, şid­de­tiň­den, ýa Ke­rim.
„Şin“ şe­ri­gat iç­re sak­la, ro­zy kyl nu­ry-iman,
„Sad“ sy­ra­tyl-mus­ta­kym­dan taň­la tiz ötür ro­wan,
„Zat“ ze­ru­rat gün­de  bol­sa, Ar­şy-ag­zam sa­ýa­wan,
„Taý“ ta­hur­dan gan­dyr ol gün şer­be­tiň­den, ýa Ke­rim.
„Zaý“ zul­muň­dan gu­ta­ryň, diý­diň „Ga­fu­rar-ra­hym“,
„Aýn“ afuw et­gil ha­ta­my, kyl­ma­gyl na­ryl-je­him,
„Gaýn“ gam-gus­sa ge­ti­rer, uş­bu şeý­ta­nyr-ra­jym,
„Fi“ pe­na ber iki dün­ýä apa­tyň­dan ýa Ke­rim.
„Kap“ Gur­ha­ny hatm edip, kyl­sam öwül­ýä­den me­det,
„Käp“ Ke­la­mul­la sy­pa­tyň, Kul­hu­wal­la­hu Ahat,
„Lam“ „lä tak­na­tu“ diýp, aýa­tyň gel­di mü­mit,
„Mim-u“ mö­min „...min reh­me­til­läh“ hor­ma­tyň­dan, ýa Kerim.
 Zerurat gün – bu ýerde kyýamat güni göz öňünde tutulýar.
0„Nun“ „Nas­rul­la“ di­ýip, gir­sem ta­ry­kat ýo­lu­ňa,
„Waw“ wa­weý­la, „hi“ he­läk, ýyg­la Aşy­ky ag­ma­ly­ňa,
„Lam elip“ „lä şe­ri­ke“ deň­de­şiň ýok ha­ly­ňa,
„Ýa“ ýe­tir­gil mak­sa­dy­ma reh­me­tiň­den, ýa Ke­rim.
Je­lil
Yn­sy-jyns ýok­dan, ta­mam äle­mi bar et­gen Je­lil,
Her ki­me bir ro­zy­gär ol bir my­dar et­gen Je­lil.
Her ki­mi kü­ýe sa­lyp bir işe ýar et­gen Je­lil,
Ki­mi güm­ra, kim Özü­ne in­ti­zar et­gen Je­lil,
Kim­ni bi­gam, kim­ni gir­ýan, kim­ni zar et­gen Je­lil.
Ýe­di baş­ly dün­ýä­ni bir ýal­ma­wuz mar eý­le­diň,
Ol Ha­ly­lyl­la te­ni­ne ot­ny gül­zar eý­le­diň,
Ka­py­ra Mu­sa asa­syn aj­dar­ha-mar eý­le­diň,
Ki­mi sol­tan, kim­se­le­ri bi­no­wa-har eý­le­diň,
Kim­le­ri baý, kim­sä­ni bir pul­ga zar et­gen Je­lil.
Po­zy kyl­dyň jen­ne­ti kim bol­sa Ah­met ym­ma­ty,
Rehm edip in­der­di Hak „... min reh­me­til­läh“ aýa­ty,
Bir pe­şä emr eý­le­diň Nem­ru­da sal­dyň apa­ty,
Ner ki­me bir hüý be­rip Sen, her ki­me bir kys­ma­ty,
Ki­me reh­met in­de­rip, kim­sä­ge gahr et­gen Je­lil.
Ol ene mäh­rin­de ýok­dan ten ýa­rat­dyň, us­tu­han,
Gud­ra­tyň­dan kyrk gün ol­gaç eý­le­diň ol su­wy gan,
Ýüz otuz dört gün­de su­rat bol­dy zin­de – ber­di jan,
Do­kuz aý­da in­de­rip, adam­ny der pa­ny ja­han,
Kim­ni ge­da, kim­ni şah, kim­ler­ni har et­gen Je­lil.
Aşy­ky diýr, kas­dy­myz­da gi­je-gün­diz öw­rü­lip,
Kim­se zin­de, kim­se gal­dy top­rak iç­re ga­ry­lyp,
Hut kow­mu­ny kyl­dy ýeg­san bir azap ýel sow­ru­lyp,
Ka­ru­na gahr eý­le­diň, ýuwt­dy ga­ra ýer ýa­ry­lyp,
Özi pyn­han, gud­ra­ty­ny äşi­gär et­gen Je­lil.
Rep­bim Je­lil
Ýok­dan bar eý­le­ýip te­ni-jan eden Rep­bim Je­lil,
Çar ana­syr­dan go­şup, yn­san eden Rep­bim Je­lil.
Ga­ra ýer­de ryz­ky­myz­ny dan eden Rep­bim Je­lil,
Kim gi­dip kim gel­mä­ge per­man eden Rep­bim Je­lil,
Dün­ýä bir ker­wen­sa­raý, myh­man eden Rep­bim Je­lil.
Dür­li-dür­li jan bi­ten ryz­kyn ýe­tir­diň tir­gi­zip,
Baş­ga-baş­ga dil be­rip Sen, ýok­dan ja­na gir­gi­zip,
Röw­şen et­diň kat­ra suw bir­le ja­ha­ny gör­ke­zip,
Ol Sü­leý­ma­nyň ge­zer­di, tag­ty­ny ýel ýör­gü­zip,
Bir ýü­zük bir­le ja­ha­na han eden Rep­bim Je­lil.
Nuh kow­mu­ny gyr­dy tu­pan, ýer ýü­zü­ni al­dy suw,
Ýu­nu­sy kyrk gi­je-gün­diz, sak­la­dy gar­nyn­da luw,
Ýak­ma­ga Nem­ru­dy-mer­dut ol Ha­ly­lyl­la­ny bu,
Man­ja­nyk­dan taş­la­dy­lar, ot için­de diý­di: „Hüw“,
Ol ody Yb­ra­ýy­ma bos­san eden Rep­bim Je­lil.
Kes­me diýp Ys­ma­ýy­lyň bo­ga­zyn­da tyg tut­du­ryp,
In­de­rip bir seb­ze reň goç­gar­ny gur­ban et­di­rip,
Ýu­su­by-Syd­dyk­ny gör, ol bir gu­duk­ga at­dy­ryp,
Kem ba­ha – bir on se­kiz ýa­rym de­rem­ge sat­dy­ryp,
Ahy­ryn­da Müsr ezi­zi-sol­tan eden Rep­bim Je­lil.
Gör, ma­gal­lak eý­le­diň, do­kuz pe­lek, ýe­di ýe­ri,
Mur­da­dan zin­de çy­kar­dyň, suw­dan ataş-en­we­ri,
Mu­sa­ga eý­läp asa, Pyr­gu­na kyl­dyň aj­da­ry,
Gi­je maş­gal, ýat­sa sak­çy, gyr­dy san­syz leş­ge­ri,
Ol asa­nyň mug­jy­zyn çen­dan eden Rep­bim Je­lil.
Gud­rat ile Sa­ly­ha dü­ýe çy­kar­dyň daş­dan,
So­ra­şar­dy ha­bar Isa ol düz bo­lan läş­den  ,
Ýu­su­ba kyl­dyň gü­wäh, be­şik­de ýa­tan ýaş­dan,
Mus­ta­pa kyl­dyň me­det, Aý pa­ra­lan­dy Arş­dan,
Aý­şy terk ym­mat üçin, gir­ýan eden Rep­bim Je­lil.
Aşy­ky diýr, ýok­dan eý­läp, hem be­rip jan­syz­ga jan,
Ýok idi bar eý­le­di bu on se­kiz älem­de an,
Ar­şy-kürs, ar­zy-se­ma, dow­zah, be­hiş­ti-ja­wy­dan,
Al­ty gün­de ýa­ra­dyp kyl­dy ta­ma­myn der ja­han,
Gud­ra­tyn äş­gär, Özün pyn­han eden Reb­lim Je­lil.
Ýa­ral­dyň
Ýa Mu­ham­met nu­ruň­dan halk et­di bu ta­ma­my,
Jüm­le eş­ýa­dan bu­run bar­ça ow­wal ýa­ral­dyň,
Ha­kyň Özi lut­pun­dan ýe­di der­ýa ýa­rat­dy,
Iki ýüz seg­sen müň ýyl zik­ri-se­na­da bol­duň.
Peý­da kyl­dy nu­ruň­dan on se­kiz müň ja­ha­ny,
Se­kiz jen­net, Aý, Gü­ni, low­hy, ga­lam, se­ma­ny,
Ar­şy-Kür­si, ta­ma­my sid­re­til-mün­te­ha­ny,
Ow­wal bo­lup Dost üçin, ahyr eý­ýa­ma gal­dyň.
 Bu ýerde Isa pygamberiň ölüleri direldende, onuň garşydaşlarynyň: „Sen täze ölü­
leri direldýäň, hakyky pygamber bolsaň bir eýýäm çüýräp giden ölüleri direlt“ diýip,
oňa Nuh pygamberiň ogullarynyň biriniň tep-tekiz – düz bolup, ýitip giden mazaryny
görkezendikleri, Isa pygamberiň ony direldendigini we Nuhuň oglunyň olaryň sorag-
laryna jogap berip, ýenede jan tabşyrandygy baradaky rowaýat ýatlanylýar.
Isa çy­kyp aşan­soň ol dör­dün­ji as­ma­na,
Al­ty ýüz ýig­ri­mi ýyl geç­di ara­dan za­ma­na,
Haý­rul-Be­şer on­dan soň inip gel­di ja­ha­na,
Du­şen­be gün azm edip, pa­ny-ja­ha­na gel­diň.
Ow­wal-ib­ti­da baş­la­dyň ym­mat diýp sö­zü­ňi,
Öt­düň ene ýü­zün­den, na­zar et­meý gö­zü­ňi,
Hu­da­ýa na­lyş edip, ýe­re goý­duň ýü­zü­ňi,
„Ym­ma­tym, ym­ma­tym“ diýp, ah bi­le na­la kyl­dyň.
Ýig­rim (bäş) ýaş­da bol­dy ol Ha­ty­ja baş­da­şy,
Py­gam­ber­lik ýe­tiş­di kyr­ka ýe­ten­de ýa­şy,
Gar için­de Hy­ra­da re­me­za­nyň on bä­şi,
Bar­mak yşa­rat eý­läp, ol Arş­dan Aýy böl­düň.
Kyrk­dan soň­ra el­li wagt na­ma­zy kyl­dyň pi­şe,
Bu bäş wag­ta ge­tir­diň, bar­dyň el­li iki ýa­şa,
Soň­ra ro­za parz bol­dy, ýe­ten­de el­li bä­şe,
On bir ýyl bäş wagt na­maz, se­kiz ýyl ro­za bol­duň.
Luw ýy­lyn­da Hak Özi ber­di By­ra­gy en­gam,
Ar­şy-ag­la­dan aş­dy Hak Özi ber­di sa­lam,
Raz aý­dy­şyp Hak bi­len tog­san do­kuz müň ke­lam,
„Ha­by­bym“ diýp ezel­den Ar­şy-ag­la bi­til­diň.
Ýow­mul-je­za­da bol­gul Aşy­ky­nyň ha­ra­ýy,
Ýig­rim dört bat­man ar­pa ölün­çä bol­dy pa­ýy,
Du­şen­be gün on bi­ri re­bi­gul-ow­wal aýy,
On se­kiz gün dert çe­kip, alt­myş üç ýaş­da öl­düň.
Ýa Re­sul
Kyl­dy Hak ag­zam se­ni şa­hy-za­ma­nym ýa Re­sul,
Iki älem röw­şe­ni, gen­ji-na­ha­nym ýa Re­sul.
Hem şe­ri­gat, hem ta­ry­kat, bah­ry-kä­nim, ýa Re­sul,
Şyf­ka­tym, puş­ty-pe­na­hym, ba­ky­ýa­nym, ýa Re­sul,
Kyb­la­gä­him, wir­dim, se­nam, zik­ri-zy­ba­nym, ýa Re­sul.
Hem­me­den ow­wal ýa­rat­dy, bar­ça­dan ag­la se­ni,
Wasp eder Ýa­si­ni-ag­zam, sü­re­ýi-Ta­ha se­ni,
Üç ýüz on üç mur­sal iç­re kyl­dy Hak öw­la se­ni,
Hak ta­ga­la dost üçin diý­di Ha­by­bul­la se­ni,
Gup­ba­tyl-ys­lam şer­gi, di­ni-ima­nym, ýa Re­sul.
Mug­jyz ile Arş­dan Aýy böl­dü­ňiz bar­mak bi­len,
Leý­le­til-mag­raç tü­ni Ref­ref mü­nüp By­rak bi­len,
Ka­by-köw­seý­ne ba­ryp, bol­duň ne­şin Ha­lyk bi­len,
Lä me­kan­da söz­le­şip tog­san do­kuz müň, Hak bi­len,
Ar­şy-Kür­si fis-se­ma Fah­ry-Ja­ha­nym, ýa Re­sul.
Kyrk ýa­şyn­da py­gam­ber­lik ýe­tiş­di Ah­me­de,
Goý­dy Hak söý­gen se­bäp­li tä­ji-man­zar ba­şy­da,
Jeb­ra­ýyl­dan sü­re­ýi-Yk­ra­ny gön­der­di Hu­da,
Ol Ha­ty­ja – diýp iman bol­dy mu­sul­man ib­ti­da,
Dep­de­ri nu­ry-Hu­da sa­hyp­ky­ra­nym, ýa Re­sul.
Dört don in­di se­ma­dan hyl­ga­ty-löw­läk oňa
Iç­di­ňiz „aý­nan-tü­sem­mäh“ şer­be­ti gel­di sa­ňa,
Hak nü­büw­wet hor­ma­tyn goý­dy mü­bä­rek puş­tu­ňa,
„Ýa Ha­by­bul­la“ bi­til­di ol ezel­de ru­hu­ňa,
Hak ha­by­by za­ty-päk, dür­ri-ýe­ga­nym, ýa Re­sul.
„Köý­dü­rer Hak ym­ma­tyň“ diýp Jeb­ra­ýyl kyl­dy se­da,
Ýyg­la­ban ýüz­len­di çö­le: „Ym­mat-a, waý, ym­mat-a“,
Göz­ýa­şyn­dan ýüz­ni laý, et­di şi­rin ja­nyn pi­da,
„Gal ýe­riň­den, ýar­ly­ka­dym ym­ma­tyň“ diý­di Hu­da
Ym­ma­ta ýüz müň ene­den mäh­ri­ba­nym, ýa Re­sul.
Seý­ýi­dil-köw­ne­ýin özüň, al­dyň ha­sa, mes­wäk­ni
Reh­me­tel-lil-äle­min, ag­zam ýa­rat­dy Hak se­ni
Ym­ma­tym diý, kyl me­det­ge men deý asy ben­dä­ni
Aşy­ky diýr, eý­le­gil ýow­mul-je­za şyf­kat me­ni
Taň­la siz puş­ty-pe­na­hym, sa­ýa­wa­nym, ýa Re­sul.
Sen­den me­det
Ýa Ke­rim, Rah­man, Ra­hym-a ow­wa­ly Sen­den me­det,
Üç ýüz on üç en­bi­ýa­lar mur­sa­ly sen­den me­det.
Ýa Ba­ha­wyl ha­ky wed­din Sa­ýy­ly sen­den me­det,
Şy­hy-Ab­dyl­ka­dyr-a, ýa Şi­ra­ly sen­den me­det,
Pi­ri-Sel­man, Bişr Ha­fy-kä­mi­li sen­den me­det.
Ýa kuw­wat ders aý­da­ra ýüz müň fa­ky­ha sub­hy-şam,
Ol Yla­hy­dan ýe­tiş­se ber­se­ler (bir) do­ly jam,
Yl­my-hal, yl­my-le­dün­de der­si­mi kyl­sam ta­mam,
Hat­my kyl­sam ru­hy­ga, köň­lüm­de ýat ol­sa Ke­lam,
Lut-u, Sa­lyh, Ýu­nu­sy, Ba­by­ry sen­den me­det.
Ýa Mu­ham­met, en­bi­ýa­lar ser­we­ri, Fah­ry-Ja­han,
Möw­le­wi, çil­ten, Ho­ja Ah­met, Meş­re­bi-syr­ry-ne­han,
Lä­le Ag­zam, on­ki ymam, di­wa­na Bur­kut ke­lan,
Da­wut, Is­gen­der, Sü­leý­man äle­me hök­mi ri­san,
Man­su­ry, ol Ha­ly­ly, Ys­ma­ýy­ly sen­den me­det.
Ça­gy­ryp Ys­ma­my­dy – Päl­wan ata, Pir­ýa­ry ýat,
Ýa ne­bi Id­ri­si, Isa, Hyd­ry, Yl­ýa­sy .... 
Ta­hyr-a, ýa Ka­sym-a, ýa Ib­ni-Ah­met pä­ki-zat,
Ba­ýe­zit, Sol­tan We­ýis, ýa Nej­med­din, ýa my­rat,
Ýa Abu Bek­ri, Omar, Os­man, Aly sen­den me­det.
Şy­hy-At­tar, şy­hy-Saf­wan, ýa ezi­zi-Zül­kefl,
Şy­hy-Bas­ry, par­sa, ab­dal, şy­hy-Bäh­lu­ly be­del,
Bedr ata, Ha­lat we­li, şyh-Se­ri­ri ýa be­zel,
Aşy­ky­ga ro­zy kyl yl­my-le­dün Sa­ky­ýy-Ezel,
Üç ýüz alt­myş al­ty är, ýe­di we­li sen­den me­det.
Dur­sun diýp
Halk eý­le­di, gud­rat­dan ýok­dan ba­ra ge­tir­di,
„Tä ölin­çä gul bo­lup, gul­lu­gym­da dur­sun“ diýp.
Ha­lal-ha­ram ýy­gar sen aý­şy-eş­ret ar­zuw­lap,
Ýa­rat­dy­my, eý ga­pyl, „Dün­ýä bez­min gur­sun“ diýp.
Maň­la­ýy­ňa ýa­zyl­dy nä­çe dem, rys­gal, iman,
On­dan soň­ra di­ri­lip, je­set iç­re ber­di jan,
Haý­wan et­meý biz­ler­ni, kyl­dy paz­lyn­dan yn­san,
In­der­di pa­ny dün­ýä, „Ben­de­çi­lik sür­sün“ diýp.
Dört ýüz kyrk dört sü­ýek-de üç ýüz alt­myş da­mar­lar,
Ýüz seg­se­ni dep­re­ner, ler­zan urar bi­ka­rar,
Jebs eý­le­di jaý­ba-jaý, ýö­rir­ge kyl­dy taý­ýar,
Ýa­ra­dyp­dyr „Em­ri­me, per­ma­ny­ma ýör­sün“ diýp.
Ber­di mun­da dün­ýä­niň aý­şy-eş­ret, sa­pa­syn,
Da­han iç­re bil­dir­di nä­zi-nyg­mat ma­za­syn,
 Golýazmanyň zaýalanandygy sebäpli soňky sözi okap bolmady.
Hä­zir bo­lup, goý­ma­gyl da­ýym zik­ri-se­na­syn,
Gö­ýä kyl­dy di­li­ňi „Zik­rim aý­dyp dur­sun“ diýp.
Haý­wan­dan ar­tyk eý­läp, akyl ber­di bi­ler­ge,
Gu­lak ber­di eşi­dip, em­ri-mag­ruf alar­ga,
Gol be­rip­dir hem ha­ýyr, ben­de­çi­lik ky­lar­ga,
Aýak ber­di „Şükr edip, ta­ga­ty­ma bar­syn“ diýp.
Ne­jis neb­se bu­laş­maý, bi­lip, ha­lal yz­la­gyn,
Ýag­şy tu­tup ni­ýe­tiň yba­da­tyň giz­le­gin,
Göz be­rip­dir, gö­rü­bän, dog­ry ýol­dan az­ma­gyn,
„Ke­lam okyp, akl edip, sun­ga­ty­my gör­sün“ diýp.
Aşy­ky diýr, baş go­ýar bir gün ga­raň­ky gö­re,
Bar­ça ge­çer, şa-ge­da, gör-gab­rys­ta­na ba­ra,
„Men Reb­bük“ diýp ýe­ti­şer Müň­ker-Ne­kir şol ýe­re,
Per­man bo­lar: „Ol ben­de jo­ga­by­ny ber­sin“ diýp.
Be­ýa­na gel­di
He­zar öt­di, ýa­kyn ant, ýo­wuk ahyr ky­ýa­mat,
Py­gam­be­riň ha­dy­sy bir-bir be­ýa­na gel­di.
Ren­ji-be­la kö­pel­di, gel­di mer­gi-mu­fa­jat,
Ýok, aý­ryk­sy bet iş­ler, gö­rüň ja­ha­na gel­di.
Ýyl­ba-ýyl­dan ke­mel­di, karz-ama­nat alyş­mak,
Ka­pyr bi­len din üçin gal­dy ga­zat ky­lyş­mak,
Mäh­ri-şyf­kat gal­ma­dy, he­ma­ýat­çy bo­luş­mak,
Bir-bi­ri­ne tyg urup, kast şi­rin ja­na gel­di.
Mö­min ba­şy ke­si­lip, gan­jy­ga­dan asyl­dy,
Ýi­ti han­jar tyg ile ga­ra kel­le ke­sil­di,
Mu­sul­man­lar ýyg­la­şyp, göz­de ýa­şy­ny syl­dy,
Eý­ýäm­den din aý­ryk­syp, dö­wür ýa­ma­na gel­di.
Ka­zy hök­mi sa­ty­lyp, şöh­rat tap­maý ada­lat,
Gö­te­ril­di be­re­ket, kem­dir ha­ýyr-sa­ha­wat,
Keýp eder­ler gü­nä­ni, gal­dy azan-u ka­mat,
Din su­sa­lyp, şer ar­typ ahyr ny­şa­na gel­di.
Ýa­lan da­wa kö­pe­lip, şert edip, ant iç­di­ler,
Ýe­sir edip bir-bi­rin, nä­hak gan­lar saç­dy­lar,
Ha­rap edip ül­kä­ni, za­lym het­den aş­dy­lar,
Je­bir, sü­tem, zulm ar­typ, ül­ke weý­ra­na gel­di.
Bo­ýun go­ýup buý­ru­ga Ha­ka ry­za gal­ma­dy,
Hak em­ri­ne yh­las­ly, zik­ri-se­na gal­ma­dy,
Gyz-ge­lin­de yba­ly şe­rim-ha­ýa gal­ma­dy,
Eý gar­daş­lar ýa­kyn bil, ahyr­za­ma­na gel­di.
Müň iki ýüz bu se­ne, ýet­miş bäş­de bi­til­di,
Aşy­ky diýr, za­lym­dan je­bir-je­pa ýe­til­di,
Mu­sul­man­lar ýe­si­ri, gör, ara­da sa­tyl­dy,
Uý­maz­lar ha­na, şer­ge döw­ri-za­ma­na gel­di.
Biz­ni
Neb­si-şeý­tan dün­ýä­de kyl­dy awa­ra biz­ni,
Reh­me­tiň duş et­me­seň bu gü­nä­kä­re biz­ni.
Al­baý bu­lar mal bi­le, dün­ýä – mek­ga­ra biz­ni,
Dil bir be­la, göz gü­wä, go­ýar aza­ra biz­ni,
Wa­weý­la hal, ga­raň­ky sal­sa­lar gö­re biz­ni.
Ka­zy bo­lup Hak Özi ulug di­wan gu­ru­lar,
Ha­la­la ha­sap biýr sen, ha­ýyr-şe­riň so­ru­lar,
Ha­ram üçin azap bar, ot­ly gür­zi uru­lar,
Gyl­dan in­çe çe­ki­len Sy­rat üz­re sü­rü­ler,
Ýa Rep, hi­da­ýat eý­le, goý­ma aza­ra biz­ni.
Şeý­tan şe­ri­ni taş­lap, ýag­şy­la­ra hem­ra bol,
Alym­lar wag­zyn eş­dip, ne­si­ha­ta gu­lak sal,
Gab­rys­tan­da otu­ryp, ölen­ler­den yb­rat al,
Eziz te­niň toz bo­lar, bu ha­by-gaf­lat­dan gal,
Ajal ker­wen, bir gü­ni çe­ker ha­ta­ra biz­ni.
Bi­ha­bar ga­pyl adam, ýüz müň söw­da se­rin­de,
Dil­de gy­bat, ýa­lan söz, kü­ýüň şeý­tan şe­rin­de,
Ama­nat­dyr, myh­man­dyr, dur­maz bu jan or­nun­da,
Akyl – ejiz, neb­siň – köp, jis­miň gü­nä bah­ryn­da,
Tow­py­ky­ňa duş eý­läp, çy­kar ke­na­ra biz­ni.
Do­lap üç gat ke­pe­ne, dar la­ha­da gi­ril­se,
So­wal üçin ga­byr­da eziz te­niň di­ril­se,
Söz bol­maz, lal bo­lar dil ga­zap bir­le so­rul­sa,
Aý­ma­saň, ejiz te­ne ot­dan gür­zi urul­sa,
Hal müş­gil­dir diý­me­seň: „Ben­de“ bi­çä­re biz­ni.
Özüň oda döz gel­diň, şe­re goý­duň pä­li­ňi,
Şi­rin ja­na gyý­ma­dyň je­pa çe­ken ma­ly­ňy,
Paý­la­şar­lar, iýer­ler, öl­seň urup ta­la­ňy,
Ogul-gy­zyň mäh­ri­ban, ha­bar al­maz ha­ly­ňy,
Gün-gün­den ýat bo­lar­myz sal­sa ma­za­ra biz­ni.
Aşy­ky diýr, ga­pyl­myz, eja­bat ýok do­ga­da,
Alym­lar­myz kem amal, bol­maz ham­dy-se­na­da,
Haý­ry­myz kem, gü­nä­miz gün­be-gün­den zy­ýa­da,
Re­sul ym­mat diý­me­se kim­ge ba­rar­myz da­da,
Ejiz ten­dir tap et­mez, sal­sa­lar na­ra biz­ni.
0Bil­mez­miň
Eý ga­pyl ten, top­ra­ga ga­ry­la­ryň, bil­mez­miň,
Ýüz-müň söw­da ba­şyň­da, ger öle­riň bil­mez­miň.
Ha­ýyr-şer üçin mi­zan gu­ru­la­ryn bil­mez­miň,
„Wel-bag­su bag­del-möwt“ – di­ri­le­rin bil­mez­miň,
„Men Reb­bük“ diýp ga­byr­da so­ra­la­ryn bil­mez­miň.
Ten tap et­mez azap bar, gü­nä üçin her mer­ge,
Je­pa bi­len jan çyk­maz, göw­re dö­nüp kö­mür­ge,
Ula­şar sen uzyn ýyl san­syz öl­mez ömür­ge,
Ham­sy­na el­fi se­ne, pi­kir et­gin em­ri­ge,
Her gü­nüň el­li müň ýyl, ger, bo­la­ryn bil­mez­miň.
Azy­gy­ňy taý­ýar et, wag­tyň giç­dir er­te, bol,
Sap-sap ge­lip-ge­çen­dir, öten­le­re na­zar sal,
Adam­dan ga­pyl ne bar, jan bi­ten­den yb­rat al,
Gyz-ge­lin­de na­za­ryň, nä­mäh­re­me deg­rip gol,
„Ha­mi­mun aza­ben-när“ sa­çy­la­ryn bil­mez­miň.
Bir haý­ra­tyň on bo­lup, hül­le bo­lup don ge­ler,
Sa­ýa bo­lup ha­lal­dan aja be­ren nan ge­ler,
Ho­wa gy­zar mis ki­min, te­ne öl­mez jan ge­ler,
Kim suw­suz­lyk, azap­da, ki­me eş­ret kän ge­ler,
„Wa­sa­ka­hum şe­ra­ban“ be­ri­le­rin bil­mez­miň.
Mun­da ky­lan haý­ra­tyň, taň­la bo­lar me­det­kär,
So­gap­dan daş ga­çar sen, gü­nä bi­len pür hu­mar,
Müş­gil­dir ym­ma­tym diýp, al­ma­sa Şa­hy-Muh­tar,
„Süm­me fi sil­si­le­tun zer­ga­hä fes­ku­lu“ bar,
Ot­dan zyn­jyr ejiz ten çe­ki­le­rin bil­mez­miň.
Ýe­lip-ýor­tup nebs üçin, Hak em­ri­ne gal­maz sen,
Şer işi ar­zuw eý­läp, ha­ýyr bi­le bol­maz sen,
Şeý­tan bi­le baş go­şup, dog­ry ýo­la gel­mez sen,
Jan şi­rin­dir, ata­şa tap ge­ti­re bil­mez sen,
„Ýa, leý­te­ni-tu­ra­ban“ aý­dy­la­ryn bil­mez­miň.
Gör ne tu­tum öl­mez­lik Aşy­ky­nyň hy­ýa­ly,
Ýa­ra­gyň tut, azyk al, ýol uzak­dyr, gow­ga­ly,
El-aýa­gyň şa­ha­dat, eden işiň gü­wä­li,
Hak „Şe­di­dun-ykab“ diýr, wa­weý­la ben­de ha­ly,
Ejiz te­ne ot gür­zi, uru­la­ryn bil­mez­miň.
Bol­maz­dan bu­run
Tut ga­ny­mat gar­ry­lyk ger­dan bol­maz­dan bu­run,
Has­sa­lyk gad­ry­ny bil, bi­jan bol­maz­dan bu­run.
Gar­ry­lyk şük­rü­ni bil ef­gan kyl­maz­dan bu­run,
Möw­te şü­kür et ga­ra ýer zyn­dan bol­maz­dan bu­run,
Gab­ra şü­kür et di­re­lip, per­man bol­maz­dan bu­run.
Jan gu­şy dur­maz, ka­pas­dan bir gün ar­man­ly uçar,
Ol ogul-gyz, mäh­ri­ban gar­daş-do­gan sen­den ga­çar,
Ge­ýi­nip ýeň­siz ke­pen, ta­byt mü­nüp lä­şiň gö­çer,
Men­zil üç, döw­ran sa­gat, ömür bäş gün­dür ge­çer,
Ýat­ma gaf­lat, gör era çen­dan bol­maz­dan bu­run.
Şum aja­lyň zäh­me­tin­den reň­ňi-ro­ýuň sa­ra­lar,
Ýuwt­ga­ly ag­zyn açy­ban ol ga­ra ýer ýa­ry­lar,
On­ki ben­diň lah­şa-lah­şa bir-bi­rin­den aý­ry­lar,
Zer­re-zer­re bo­lu­ny­ban top­rak iç­re ga­ry­lar,
Azy­gyň tut ýer bi­len ýeg­san bol­maz­dan bu­run.
Gel­geý ol naý­za bo­ýy bu ba­şyň üz­re apy­tap,
Bu ha­ram üçin azap bar, ol ha­lal üçin ha­sap,
El-aýak, göz-dil gü­wa et­gen işiň, ber­geý jo­gap,
Mal olar duş­ma­nyň taň­la, we­pa­da­ryň­dyr so­gap,
Kyl ha­ýyr bu ten tu­rap weý­ra­na bol­maz­dan bu­run.
Ga­pyl bol­ma Aşy­ky, tä ba­ry­da jan ten­de, sen,
Şum aja­ly bil­me­diň haý­sy aý, haý­sy gün­de sen,
Üç ýüz aýy ötü­ri­bän, ne gö­rüp­siň mun­da sen,
Bir Hu­da­ny ýat edi­bän, ýyg­la­gyl her tün­de sen,
Taň­la bu ten di­re­lip, haý­ran bol­maz­dan bu­run.
Gal­ma­dy
Ol­ma­ýyn ga­pyl kö­ňül bu ten era jan gal­ma­dy,
Dört ýa­ran Bu Bekr, Haý­dar, Omar, Os­man gal­ma­dy.
Tag­ty as­man­dan uçan şa­hy-Sü­leý­man gal­ma­dy,
Zal-u Is­gen­der my­sa­ly Rüs­te­mi san gal­ma­dy,
Beg­de-han­da tä ebet eş­ret­li döw­ran gal­ma­dy.
As­ly bu Adam sa­fy­nyň, bad-u ab, ataş, tu­rap,
Bol­dy peý­da çoh we­li, ol çoh ne­bi mur­sal dö­räp,
Çoh öw­lü­ýä, en­çe bü­zürg, en­çe ýüz müň şy­hy-şap,
Şum ölü­miň zäh­me­tin­den bar­ça­sy bol­dy ha­rap,
En­çe ýüz müň za­ty-päk­ler geç­di ýeg­san gal­ma­dy.
Adam og­ly öl­me­jek sen, nebs yzyn­da ba ho­wa,
Ga­pyl-a, sa­nag­ly bu sa­gat­da müň dem­dir eda,
Her ne bar­dan aý­ry­lar, bir gün je­set­den jan jy­da,
Geç­di­ler ar­man bi­len baý-u pa­kyr, şah-u ge­da,
Gör Ha­kyň dos­ty Mu­ham­met, şeý­le ja­nan gal­ma­dy.
Giz­le­nip Nem­rut ölüm­den kyrk ga­bat sal­dyr­dy jaý,
Kyl­dy bar­ça­syn he­läk gud­ra­tyn emr et­di Hu­daý,
Şum ölü­miň pyr­ka­ty bir gün ky­lar yzy­ňy waý,
Ak otag, abat şä­her, nag­şy-ze­ref­şan­ly sa­raý,
Now şü­küf­te ter çe­men, ba­gy-gü­lüs­tan gal­ma­dy.
Aşy­ky, duş­man da­şyň­da çarh uran dün­ýä­ni gör,
Men di­ýen är­ler ga­ra ýer bol­dy, gab­rys­ta­ny gör,
Şa idi bol­dy ge­da Yb­ra­hym Ed­hem ha­ny gör,
Sydk ile ýal­bar Ha­ka, Isa­ýy-Ru­hul­la­ny gör,
Şum ölü­me çä­re tap­maý geç­di Luk­man gal­ma­dy.
Pe­lek
Dat heý, bi­dat eliň­den, çoh eken aly pe­lek,
„Men se­niň“ diýp dost bo­lup, ow­wal be­rip ba­ly pe­lek.
Ahy­ryn­da ýuwt­du­rar sen zäh­ri-kat­ta­ly pe­lek,
Mer­de – zyn­dan, şa-ge­da çoh sen­den ar­man­ly pe­lek.
Bol­dy mal­dan aý­ry­ly­ban bir ni­çe baý­lar ge­daý,
Kyl­dy Taň­ry, ber­di döw­let bir­ni­çe ýok­sul­ny baý,
Kim­se gam­gyn, kim­se şat, bir ýer­de toý, bir ýer­de waý,
Gün­de çen­dan öw­rü­lip, dur­ma­dy bir za­ly pe­lek.
Gör­ke­zip tyl­la, de­rem, al­dap yzyn­dan ýel­di­rer,
Bir gü­ni hal­dan sa­lyp, ter-now­ça meň­ziň sol­du­rar,
Görk­li göw­räň gum ky­lyp, häk­den gö­zü­ňi dol­du­rar,
Et­mi­şiň ýyg­lat­ma nun­hor, şeý­le keç, gan­ly pe­lek  .
 Bu bendiň „Maly-dünýä görkezip, aldap yzynda ýeldirer,
Biwepa, rehm eýlemez, bir gün basalap öldürer,
Ahyry haldan salyp, häkden gözüňi doldurar,
Etmişiň çoh barçalarga, şeýle keç, ganly pelek“ – diýen nusgasy hem bar.
Rüs­tem, Is­gen­der ge­çen­dir döw-pe­ri­ni tit­re­dip,
Gal­ma­dy şa­hy-Sü­leý­man, ýer ýü­zü­ne hökm edip,
Gün­de göç­dür ýol­la­nar, kim­se ge­lip, kim­se gi­dip,
Ge­le­ni gar­şy ýuw­dup sen, doý­ma­dyň hä­li pe­lek.
Tor çe­kip­dir da­şy­my­za, dan­da­maz, doý­maz, ýuw­dar,
Aýy­ryp ma­ly-wa­tan­dan bir gü­ni ta­raç eder,
Bil­mez ol ga­pyl ba­şyň, ger öw­rü­ler öm­rüň öter,
Gi­je-gün­diz asy­ýa deý mis­li-tym­sa­ly pe­lek.
Gal­maz ol bar­ça ge­len, per­ren­de hem der­ren­de­ler,
Pikr eder öl­mez­li­gi, dün­ýä­ni sö­ýen gen­de­ler,
Ömr ötir mag­rur olup bi­hu­da ga­pyl ben­de­ler,
Tä ölün­çä aýş ile ýüz dür­li gow­ga­ly pe­lek.
Aşy­ky, gör aý­la­nar kas­dyň­da dün­ýä çarh urup,
Dün­ýä­niň pikr et we­pa­syn, bar-da gab­rys­tan gö­rüp,
En­çe ömr iç­re ne gör­düň, yzy­ňy pikr et du­rup,
Duý­ma­dym, öm­rüm ötür­di, aý­la­nyp sa­ly pe­lek.
Ar­man, dün­ýä sen
Ba­ýy-ga­ryp, bar­ça şa­hy-ge­da­ga,
Bir gü­ni go­ýar sen ar­man, dün­ýä sen.
Ak­ma­ga meň­zär sen eş­ret­li ba­ga,
Akyl­la – gam­ha­na, zyn­dan, dün­ýä sen,
Ha­ny as­man­dan uçan şa Sü­leý­man?
Ha­ny Zal, Rüs­tem, ol pi­ri-Sel­man?
Ha­ny müň ýyl ýa­şan hez­re­ti Luk­man?
Ba­ryn ga­ra ýe­re sa­lan, dün­ýä sen.
Bir ga­zap aýa­ty gön­der­di Hu­daý,
Re­sul ýyg­lap çyk­dy: “Waý, ym­ma­tym, waý”.
Göz­ýa­şyn­dan kyl­dy nur­dan ýü­zün laý,
Na­ly­şyn­dan bo­lan ler­zan dün­ýä sen.
Jir­ji­si gör, ýüz müň pa­ra edil­di,
Ýu­nus bent edi­lip, der­ýa atyl­dy,
Ýu­sup gul diýp, il­den-ile sa­tyl­dy,
Et­mi­şiň ýyg­lat­ma, gir­ýan, dün­ýä sen.
Ýa­kup ýyg­lap, ötü­ren­dir kyrk ýy­ly,
Kör bol­dy göz­le­ri, ham bol­dy bi­li,
Og­ly ata­syn­dan, ata­dan og­ly –
Bir-bi­rew­den aý­ra sa­lan, dün­ýä sen,
Man­sur deý ja­na­ny dar­dan as­dy­ryp,
De­ri­sin soý­du­ryp, ba­şyn kes­di­rip,
Çoh za­ty-päk­ler­ni gum­ga bas­dy­ryp,
To­ma­şa­kär, hor­ram bo­lan, dün­ýä sen,
Ker­be­la­da Ýe­zit en­çe ja­na­na,
Zar et­di içim su­wa, bir par­ça na­na,
Jan tab­şyr­dy, na­lyş edip Su­ha­na,
Ýe­di gün ýas bag­lap, ýyg­lan, dün­ýä sen,
Aşy­ky diýr, öler her ni­çe ýa­şan,
Ha­ny er­kin Taň­ry bi­le söz­le­şen? 
Ha­ny Ha­kyň dos­ty mag­ra­ja aşan? 
En­çe ja­nan­lar­dan ga­lan, dün­ýä sen.
Bu dün­ýä
Dün­ýä­ni dost tu­tan ga­pyl gar­daş­lar,
Bar­ça­nyň se­rin­den ge­çer bu dün­ýä.
 Bu ýerde Musa pygamber göz öňüne tutulýar.
 Bu ýerde Muhammet pygamber göz öňünde tutulýar.
Akyl sak­lap pul ýyg­na­gan syr­daş­lar,
Ýyg­nan ma­lyň bir gün se­çer bu dün­ýä.
Ne hy­ýal­da dün­ýä­ni dost tu­tar sen,
Mun­ça ýyg­nap, ahy­ryn­da ne­ter sen,
Ajal gel­se, ýüz dön­de­rip ga­çar sen,
El bu­lap, al bi­len tu­tar bu dün­ýä.
Gah­ba pe­lek sa­lar üs­tüň­den gü­zer,
Dün­ýä ha­rys bol­ma, otur­ma zyn­har,
Jan bir gym­mat­ba­ha, ajal – hy­ry­dar,
Gel­se hy­ry­da­ryň sa­tar bu dün­ýä.
Ha­sap­da kem bo­lar bäş bi­le onuň,
Dün­ýä­ge azm edip, tut­jak­dyr göw­nüň,
Bir gün ajal ge­lip, ahy­ret do­nuň,
Ka­za ar­şyn bi­len bi­çer bu dün­ýä.
Aşyk Oraz aý­dar, ne akyl-huş­dur,
Dün­ýä bil bag­la­maň ahy­ry puç­dur.
Ga­ra ýer až­dar­ha adam bir noş­dur,
Eý dost­lar bar­ça­ny ýuw­dar bu dün­ýä.
Dün­ýä sen
Ow­wa­ly abat, düý­bi weý­ran, äh­di ýa­lan dün­ýä sen,
Za­lym-u zulm edi­ji, bar işi us­ýan dün­ýä sen.
Dost bo­lar sen ow­wa­ly, ahyr­da duş­man dün­ýä sen,
Bir ka­rar­da ýör­me­gen, bir mes­ti-haý­ran dün­ýä sen,
En­çe­le­ri eý­le­diň ýer bi­le ýeg­san dün­ýä sen.
Iki dün­ýä­niň çy­ra­gy hez­re­ti Ser­wer ha­ny,
Äle­me hök­mün ýö­re­den, Rüs­tem, Is­gen­der ha­ny,
Tag­ty as­man­dan uçan, şa­hy-Sü­leý­man är ha­ny,
Din üçin ka­pyr­la­ry gyr­gan Aly Haý­dar ha­ny,
Goý­ma­dyň ýag­şy-ýa­ma­ny, düý­bi weý­ran dün­ýä sen.
Çarh urar sen asy­ýa deý, kas­dy­myz­da bi­ka­rar,
Gi­je-gün­diz gan içer sen, eý­le­mek işiň ma­zar,
Haz­na­ly bir aj­dar­ha sen, gö­ýä bir ow­sun­jy-mar,
Doý­ma­dyň gar­şy ýuw­dup, çoh­lar­ny kyl­dyň hä­ki­sar,
Mur­da-zin­de, şa-ge­da­ga, goý­duň ar­man, dün­ýä sen.
Ta­ly­gyň­ny ag­ta­ryp men, ahy­ryn gör­düm ha­rap,
Al­da­ýyp gar­şy çe­ker sen, mal bi­len al­baý bu­lap,
Hus­nu­ňa mag­rur edip sen, özü­ňi zer­den be­zäp,
Gö­zü­ňe sür­me çe­kip, ruh­sa­ry­ňa sür­tüp gü­läp,
Al-u ýa­şyl be­ze­nen, kad­dy hy­ra­man dün­ýä sen.
Gö­ýä bir düýş sen gö­rün­gen, gal­my­şam sa­ýyl bo­lup,
Ne gö­rüp sen pikr et yzyň, öm­rüň en­çe ýyl bo­lup,
Aşy­ky, sen ba­da ber­me, öm­rü­ňi ja­hyl bo­lup,
Ar­zuw­lap bi­hu­da gez­dim şow­ku­ňa ma­ýyl bo­lup,
Ak­la – zyn­dan, ak­ma­ga bir ba­gy-bos­san dün­ýä sen.
Dün­ýä­niň
Ga­pyl adam bil­mez ol, bir gün öte­rin dün­ýä­niň,
Akyl er­seň ba­wer et­me yg­ty­ba­ryn dün­ýä­niň.
Ýa­ny­ňa ýol­daş ga­zan­gyl, taş­la kä­rin dün­ýä­niň,
Ýer bo­lar „Men-men“ di­ýip alan hu­ma­ryn dün­ýä­niň,
Bar-da gab­rys­ta­ny gör, pikr et ma­za­ryn dün­ýä­niň.
Ýe­di ýüz-de el­li ýyl Adam be­hişt­de ýör­dü­ler,
Azy­ban bug­da­ýy iý­di, dün­ýä­ge in­der­di­ler,
Gez­di­ler üç ýüz ýyl ag­lap, çoh ömür-ýaş sür­dü­ler,
Hem Ho­wa Adam se­bäp, çoh en­bi­ýa ön­dür­di­ler,
Gal­ma­dy hiç bi­ri­si, tap­maý ba­ra­ryn dün­ýä­niň.
Ah­me­di – Haý­rul-Be­şer, du­şen­be dün­ýä gel­di­ler,
Mug­jy­za­tyn gör­ke­zip, ka­py­ry di­ne sal­dy­lar,
Jan çe­kip ym­mat üçin, aj-u ýa­la­ňaç bol­du­lar,
Ym­mat üçin ber­di og­lun, keh­ru­ba deý sol­du­lar,
„Ym­mat-a, ym­mat“ di­ýip terk et­di ba­ryn dün­ýä­niň.
Ol Ýe­zit sal­dy Hü­seý­niň ba­şy­na ahyr­za­man,
Ýe­di gün­läp ýas tu­tup, älem ýü­zün tut­dy du­man,
En­çe gün­ler bir içim suw, tap­ma­dy­lar aşy-nan,
Ahy­ry zar ag­la­şyp bol­dy şe­hi­di bi­gu­man,
Çek­di­ler jeb­ri-je­pa çoh, ahy-za­ryn dün­ýä­niň.
Aşy­ky diýr, bir gü­ni Yb­ra­hym Ed­hem pa­ty­şa,
Gör, Yla­hy­dan ýe­tiş­di, gel­di ga­ýyp­dan se­da,
At­la­syn şal­ga be­rip, jin­de ge­ýip bol­dy ge­da,
„Hüw“ di­ýip bol­dy ga­lan­dar, ma­ly-mül­kün­den jy­da,
Taş­la­dy ol tä­ji-tag­ty, zer­ni­gä­rin dün­ýä­niň.
Dün­ýä­dir
Dos­la­rym ber­me kö­ňül yş­ky we­pa­syz dün­ýä­dir,
Oza­ly al­dar se­ni, ahyr sa­pa­syz dün­ýä­dir.
Ra­ha­ty ýok, mäh­ne­ti köp in­ti­ha­syz dün­ýä­dir,
Dyn­ma­ýyn wa-has­rat-a san­maň je­pa­syz dün­ýä­dir,
Mis­li baý­guş­ha­na­dyr weý­ran, bi­na­syz dün­ýä­dir.
Oza­ly gül­dür ýa­ran­lar, ahy­ry har­dyň bi­liň,
Kim­ni gör­se gaş ka­kar, al­dan­çy haý­ýar­dyr bi­liň,
Her ma­hal zül­pün da­rap, çun bel­li bet­kär­dir bi­liň,
Mekr bi­len al­dar se­ni, ja­dy­çy mek­gar­dyr bi­liň,
Hef­de­ri her dem hy­ýal lo­ly, ha­ýa­syz dün­ýä­dir.
Eg­ni­ne at­las ge­ýip, zer­bap bü­re­ner ba­şy­na,
Bi­li­ne şit­de orap, ýüz öw­rü­ler dört da­şy­na,
Hy­na­lap on bar­ma­gyn, sür­me çe­ker göz-ga­şy­na,
Bil ki na­dan bol­sa bäh­rin ge­ti­rer öz ga­şy­na,
Çoh­la­ry noş eý­le­gen, doý­maz gy­na­syz dün­ýä­dir.
Fe izä haş­myn çe­kip, hün­ji­ni as­myş boý­nu­na,
Tä ýüz zaň­ly tu­mar-heý­ke­li­ni dak­myş al­dy­na,
Dan­da­maz ýag­şy-ýa­man, her ki­mi tar­tar goý­nu­na,
Aryp ol­gan­lar ynan­maň, bu bez­za­zyň aý­ny­na,
Hiç möw­tüň aba­dy ýok, bi­bat, bi­na­syz dün­ýä­dir.
Aşy­ky di­wa­na, bil­gil, dün­ýä bir ker­wen­sa­raý,
Bu ajal – der­ýa urup, öm­rüň bo­zul­gaý san­ma-san,
Pa­ny­ga ber­seň kö­ňül, mag­şar­da bol­gaý ba­şa­gaý,
Zarp urup, çar­hy-pe­lek bir gün go­ýar­lar haý-waý,
Jan bi­ten ba­ryn ýuw­dar, ajyg no­wa­syz dün­ýä­dir.
Äh­di-peý­ma­na in­di
Ahyr ala­mat ge­lip, dol­dy ja­ha­na in­di,
Wa­da-yg­rar gal­ma­dy, äh­di-peý­ma­na in­di.
Bet işe keýp eder­ler, uýup şeý­ta­na in­di,
He­ma­ýat­çy kö­pel­di, za­lym-ýa­ma­na in­di,
Gün güýç­lüň­ki, re­him ýok, nur­bat-ama­na in­di.
Dün­ýä ýyg­mak, ýyg­na­mak zik­ri-se­na dil­ler­de,
Ýa­ma­nyň ody sön­mez, pi­sat ar­typ il­ler­de,
0Ejiz­ge jebr eder­ler, sü­tem ar­typ il­ler­de,
Güýç-güýç ýe­ten za­man­dyr, ga­rak­çy­lar ýol­lar­da,
Za­lym­lar çarh urar­lar oýan-bu­ýa­na in­di.
Ta­ry­kat­nyň so­pu­sy şer­ti kaý­sy bil­mez­ler,
Amal ky­lyp yly­ma, ha­ky­ka­ty aň­maz­lar,
Şer işe keýp eder­ler, haý­ra gu­lak sal­maz­lar,
To­ba, is­tig­far aý­dyp, şe­ri­gat­da bol­maz­lar,
Amal et­mez alym­lar, uý­maz Gur­ha­na in­di.
Hi­lä­ge ýol açar­lar, dog­ry ýo­ly ör­ter­ler,
Parh et­mez­ler ha­ra­my, dan­da­maz­lar ýuw­dar­lar,
Ha­la­ly yz­la­gan kim, ha­ram üçin ýor­tar­lar,
Mu­sul­man­lar ýe­si­rin ka­pyr­la­ra sa­tar­lar,
Bir-bir­le­rin öl­dü­rip gal­dy­lar ga­na in­di.
Şe­ri­ga­ty yz­la­ýyp, mag­ry­pe­ti bil­mez­ler,
Wa­gyz-ne­si­hat diň­läp, ge­lip gu­lak sal­maz­lar,
Eji­zi ýyg­la­dar­lar, ýe­tim köň­lün al­maz­lar,
Ga­ryp­lar har aýak­da, mä­hir-şyf­kat kyl­maz­lar,
Pu­ka­ra­ny go­ýar­lar za­ry-gir­ýa­na in­di.
Ha­ýyr iş­den daş ga­çyp, şe­re ga­dam go­ýul­dy,
Saý­la­maz­lar ha­la­ly, ha­ram luk­ma iýil­di,
Ýa­lan da­wa kö­pe­lip, ant içip, hak kö­ýül­di,
Hak sö­ze ynan­maz­lar, ýa­la­na rast di­ýil­di,
Keýp eder­ler jem­le­şip jür­mi-us­ýa­na in­di.
Baý­la­ryň neb­si ar­typ, kyl­maz haý­ry-sa­ha­wat,
Ada­lat kem beg­ler­de, der­wüş­ler­de ka­na­gat,
Di­ni-ys­lam su­sul­dy, kem­dir azan-u ka­mat,
Ulug­lar­da hor­mat ýok, ki­çi­ler­de di­ýa­nat,
Ga­lyp­dyr ka­da-ka­ýym, edep-er­ka­na in­di.
Kyrk ki­şi­den bir ki­şi bi­ler­miş di­ni-iman,
Na­maz, ro­za kyl­maz­lar, bo­lar­myş nä­mu­sul­man,
Be­ze­ni­şip köý-kö­çe, gyz-ge­lin bi­şerm an,
Gar­daş-do­gan bo­lar­lar so­wuk-sa­la, ki­ne­den,
Bir-bi­ri­ne aý­dy­şyp, en­çe ef­sa­na in­di.
Aşy­ky diýr, ala­mat za­ma­na ahy­ryn­da,
Uzak ömür ke­me­ler, ýet­mez köp ýa­şa ben­de,
Bu­lur yz­zat ta­ma­my sa­zan­da­ýy-gö­ýen­de,
Nä­hak gan­lar dö­kü­ler, zu­lum ar­typ ja­han­da,
Bu gün-er­te­mi, bil­men, ahyr­za­ma­na in­di.
Gel­di ky­ýa­mat­dan ny­şan
Bir-bir ol gel­di, gö­rüň, ahyr ala­mat­dan ny­şan,
Bi­se­bäp in­geý ja­ha­na ren­ji-apat­dan ny­şan.
Sus bo­lup, ys­la­my-din, kem­dir je­ma­gat­dan ny­şan,
Gal­maz er­miş düýş­den öz­ge, hiç ke­ra­mat­dan ny­şan,
Ha­ly­san, ýok bi­ry­ýa haý­ry-sa­ha­wat­dan ny­şan,
Mal ýy­gar baý­lar ha­ram, gal­maz ka­na­gat­dan ny­şan,
Şek de­gil­dir, dost­la­rym, gel­di ky­ýa­mat­dan ny­şan.
Kim go­lun­da sa­zy bol­sa, yz­zat äh­li­dir be­si,
Kim­le­re şer­giň sö­zi, mis­li gu­lag­na har se­si,
Der­wü­şi dün­ýä sö­ýer, pa­ra­ny – müf­ti, ka­zy­sy,
Saý­la­maz­lar luk­ma­ny, aç bö­rü­ler deý so­pu­sy,
Üşür, nez­rul­la ze­ka­ty – hi­le bol­dy ba­ry­sy,
Ýag­şy­ny diýr­ler ýa­man, ýag­şy di­ýer­ler nä­ke­si,
Şek de­gil­dir, dost­la­rym, gel­di ky­ýa­mat­dan ny­şan.
Bir ala­mat – il era haýr-u be­re­ket kem bo­lar,
Za­ly­myň zul­my ro­waç, bar­ça mu­sul­man gam bo­lar,
Bet­py­gyl ýyl-ýyl­dan ar­typ, şer­gi-ys­lam sem bo­lar,
Ta­ga­ta ga­pyl bo­lup, bet işe ak­ly jem bo­lar,
Em­ri-Hak­ny terk edip, dün­ýä hö­wür-hem­dem bo­lar,
Paç alyp meş­gap­çy il­den, beg­ler işi zulm bo­lar,
Şek de­gil­dir, dost­la­rym, gel­di ky­ýa­mat­dan ny­şan.
Baý­la­ra yz­zat ky­lar­lar, ýar­ly göz­ge il­me­geý,
Ha­tyn – är­ge, ogul – ata bar­ça hor­mat kyl­ma­gaý,
Bir-bi­rew­ge halk için­de mäh­ri-şyf­kat gal­ma­gaý,
Be­ze­nip gy­zy-ju­wan­lar, ger ha­ýa-şerm ol­ma­gaý,
Tap­gaý ol bet­ha orun, ýag­şy­da yz­zat bol­ma­gaý.
Kyrk ki­şi­den bir ki­şi bil­geý na­maz ýa bil­me­geý,
Şek de­gil­dir, dost­la­rym, gel­di ky­ýa­mat­dan ny­şan.
Kem bo­lup how­py-ri­ja, ar­tar pi­sat ol bi­gü­man,
Jet bo­lar iki mu­sul­man, dö­kü­ler na­hak bu gan,
Är bi­ler­ler özü­ni, kim bir bet iş et­se ýa­man,
Söw­da­gär bol­gaý zy­ýa­da, rast – kem, ar­tar – ýa­lan,
Kem bo­lar söz­le­gü­ji tes­bih-u teh­lil-u Gur­han,
Kyl­maz alym­lar amal­ny, kem bo­lar di­ni-iman,
Şek de­gil­dir, dost­la­rym, gel­di ky­ýa­mat­dan ny­şan.
Aşy­ky diýr, haý­ry­myz kem, jü­rüm der­ýa deý da­şar,
Ýag­şy­lar­dan daş ga­çyp, bar­ça ýa­man­ga baş go­şar,
Yz­zat eý­läp, är bi­ler­ler kim­niň işi bol­sa şer,
Ol otuz-kyrk­dan kim aşar – öm­rü­dir Haý­rul-be­şer,
Gyş uzar, ol aýy-gün­ler ýyl­ba-ýyl­dan kem dü­şer,
Ar­tar ol jeb­ri-sü­tem, bar­ça mu­sul­man ag­la­şar,
Şek de­gil­dir, dost­la­rym, gel­di ky­ýa­mat­dan ny­şan.
Jy­da
(No­wa­ýy­nyň ga­za­ly­na tah­mys)
Ah, kim wa­le ki­min, ser­wi-hu­ra­man­dan jy­da,
Göz­le­rim du­rar ol gül­ber­gi han­dan­dan jy­da.
Sa­kat­dyr jan da­gy ol hüý­ri-ryz­wan­dan jy­da,
Ne no­wa-saz eý­le­geý, bil­bil gü­lüs­tan­dan jy­da,
Eý­le­mez to­ty te­kel­lüm şe­ke­ris­tan­dan jy­da.
Wah, ni­çe yşk ody jis­mi­de sü­ýek­ni ör­te­geý,
Kö­ňül­ni ha­by­by­ga ot sal­gan etek­ni ör­te­geý,
Şug­la­lyk ahym se­ma­dan tä se­mek­ni  ör­te­geý,
Ol ku­ýaş hij­rin­de gor­kar men pe­lek­ni ör­te­geý,
Her şe­ra­ry kim bo­lar bu ot­lug ef­gan­dan jy­da.
Wah ki bag­rym dök­di göz­ler ýo­ly­dan per­ga­la köp,
Zagf edip men bes ki dök­di gam­lyg eş­kim lä­le köp,
Göz hem ol gül hij­rin­den ýag­dyr­dy gül­gün ja­la köp,
Diý­me hij­ra­nym­da çek­meý sen py­ga­ny-na­la köp,
Ji­sim eý­lär­mi py­gan, bol­gan neb­si-jan­dan jy­da.
Kyl­ga­ly mah­ru­my-ja­ny was­ly­dan ja­nan me­ni,
Tal­hy-käm et­miş ti­rik ba­da­syn­dan jan me­ni,
Her za­ma­ny öl­dü­rer gam zäh­ri­den hij­ran me­ni,
Hij­ri ölüm­den talh imiş, mun­dan soň eý ger­dan me­ni –
Eý­le­gil jan­dan jy­da, leýk, et­me as­man­dan jy­da.
 Semadan tä semek – asmandan balyga çenli. Bu söz tutuş, bar-
lyk älemini aňladýar. Gadymy gündogar düşünjesine görä ýeri sary
öküz, öküzi bolsa bir uly balyk göterýärmişin. Bu ýerde asmanyň
üstünden ýeriň astyna çenli ähli barlyk älemi göz öňünde tutulýar.
Bag­ry­ma eý ha­ry-hij­ran, her za­man san­jyl­ma­gyl,
Eý, kö­ňül ýüz hüýr bak­sa göz­ge gaý­ryn sal­ma­gyl,
Me­niň bi­le söz­le­se eý jan, ýar­dan aý­ryl­ma­gyl,
Bol­sa ja­nym ýüz müň al­gyl, eý, hijr leý­kin kyl­ma­gyl –
Ýa ony men­den jy­da, ýa hut me­ni on­dan jy­da.
Ja­ny, on­dag yş­kyň ody şug­la­sy kül kyl­dy kim,
Jism – onuň dek şug­la­ýy-ruh­sa­ry­ga ýa­kyl­dy kim,
Şer­hi-ha­ly­ga olar­nyň bu ra­kam ýa­zyl­dy kim,
Wasl era per­wa­na ör­ten­di, ha­ma­na bil­di kim –
Kyl­gu dek­dir subh ony şem­gi-şe­bis­tan­dan jy­da.
Aşy­ky, kim bol­gaý, ol bir şow­hy-gül ruh­sar­syz?
Eý­le bil­bil­dir ki, ol gal­myş gü­li-gül­zar­syz,
Waý, ol bi­dil­ge kim, bol­gaý ti­rik dil­dar­syz,
Bir eýe­siz it bo­lup erer No­wa­ýy ýar­syz.
Bol­ma­syn ýa Rep ki her­giz ben­de sol­tan­dan jy­da.